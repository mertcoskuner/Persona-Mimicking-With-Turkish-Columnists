Title,Link,Content,Timestamp
Veda zamanı…,https://www.hurriyet.com.tr/yazarlar/ahmet-karabiyik/veda-zamani-42322176,"Okurlarımdan gelen geri bildirimler yeni yazılarım için belirleyici oldu hep. Yönlendirici oldular sonraki yazılarım için… Gazetenin ekonomi servisi de hep merakla bekledi ve heyecanla karşıladı yazılarımı… Önceki yıllarda Şebnem Turhan, son dönemde Yasemin Salih… Ekonomi servisindeki tüm arkadaşlara, Sefer Levent’e çok teşekkürler, gazete yönetimine teşekkürler. Başka mecralarda tekrar karşılaşabilmek dileğiyle…Allah’a ısmarladık.AHMET KARABIYIK",2024-10-15 10:50:55
"Franchising, marka satışlarında da vergi erteleme imkânı",https://www.hurriyet.com.tr/yazarlar/ahmet-karabiyik/franchising-marka-satislarinda-da-vergi-erteleme-imkani-42318578,"‘Yenileme fonu’ hesabına alıyorlar kazançlarını... Sattıklarının yerine üç yıl içinde yeni varlık satın aldıklarında, kazançlarını yeni varlığın amortismanına da mahsup edebiliyorlar. Bina, makine, kamyonet, otomobil gibi sabit varlıkları sattıklarında ‘yenileme fonu’ aracılığıyla sağlanan vergi avantajının, marka, patent, isim hakkı gibi gayrimaddi varlıklarda da uygulanıp uygulanamayacağı hususunda tereddütler vardı. Maliye bu tereddütü gidermiş durumda, İstanbul Vergi Dairesi Başkanlığı’nın özelgesinde ‘gayrimaddi varlıklar’ için de ‘yenileme fonunun’ uygulanabileceği belirtiliyor. (15 Kasım 2021 tarih ve 967023 sayılı özelge)Pizzacı bir işletmenin sorusuna cevaben Maliye bu açıklamayı yapmış. ‘İsim hakkı’ dahil bazı varlıklarını satacakken tereddüt yaşamış işletme... Neticede; şirket aktifinde kayıtlı yalnızca ‘maddi duran varlıklar’ için değil ‘maddi olmayan duran varlıklar’ (franchising hakları gibi) için de yenileme fonu hakkı kullanılabiliyor.YENİLENME ŞARTIYenileme fonu aracılığıyla elde edilen satış kazancının vergisini erteleyebilmek için vergi avantajından sadece bilanço esasına göre defter tutan mükellefler yararlanabiliyor. İşletme hesabı esasında defter tutanlarla, serbest meslek kazanç defteri tutanlar bu uygulamadan yararlanamıyor. Yenileme fonundan yararlanabilmek için satılan varlığın yenilenmesinin zorunlu bulunması veya bu hususta işletmeyi yönetenlerce karar verilip teşebbüse geçilmiş olunması gerekiyor. Eğer satılan varlık yerine yeni bir varlık üç yıl içinde alınamamışsa, geçici hesapta tutulan kâr, satışın yapıldığı yılı takip eden üçüncü takvim yılının kâr ve zarar hesabına eklenir.DEĞİŞİKLİK YAPILDIVergi Usul Kanunu’nda (VUK) yenileme fonu öteden beri yer alıyor. (Md. 328) 7338 sayılı yasa ile 2021 Ekim’de yapılan düzenleme ile ‘finansal kiralama yoluyla edinilen varlıklar’ için de ‘yenileme fonu’ avantajından yararlanılabiliyor. Ayrıca 2021 yılındaki düzenleme ile; üç yıllık sürenin, satışın yapıldığı yıldan mı, takip eden yıldan mı başlayacağı tartışması da son buldu, satışı izleyen yıldan itibaren üç yıl olarak hesaplanabiliyor. Satış sonrası yenilecek varlık için “benzer mahiyetteki” ifadesi de son düzenleme ile yasaya girerek uygulama daha da genişletildi.DEPREMZEDE ŞİRKETLERİN KAZANÇLARI ERTELENEBİLİRDEPREMDE binası yıkılan bir şirket; aktifinde kayıtlı bina karşılığı olarak sigortadan tazminat aldığında ilk başta kazanç elde etmiş görünebilir ve üzerinden vergi ödemek zorunda kalabilir. Ancak yenileme fonu benzeri vergi erteleme imkânı burada da devreye girebilir. Konuyu örnekle açıklayalım: Bilançosunda 5 milyon lira değerle kayıtlı bina depremde yıkıldıktan sonra 7.5 milyon lira sigortadan tazminat alınmışsa (amortisman ihmal edildiğinde) 2.5 milyon lira tazminat kazancı görünür. Ancak yeni bina alınacaksa veya inşa edilecekse, bu kazanç üzerinden vergi ödenmeksizin, geçici fon hesabı çalıştırılabilir. (VUK Md. 329) Yeni bina için ayrılacak amortismanlar da, bu fondaki tutardan mahsup edilebilir.",2024-10-15 10:50:56
Konutlarını turistlere kiralayanlara vergi denetimi,https://www.hurriyet.com.tr/yazarlar/ahmet-karabiyik/konutlarini-turistlere-kiralayanlara-vergi-denetimi-42315057,"Bu tespit Akdeniz Turistik Otelciler ve İşletmeciler Birliği (AKTOB) Başkanı Kaan Kaşif Kavaloğlu’na ait. Ağustos başında önce Kültür ve Turizm Bakanı Mehmet Nuri Ersoy, ardından Antalya Valisi Ersin Yazıcı gecelik kiralanan evler için “Denetim şart” dediler. Bahsedilen denetim ‘vergi denetimi’.Peki vergi mevzuatı günübirlik-haftalık vb. kiralamalara nasıl bakıyor? Turizm amaçlı kiralamaların diğer konut veya işyeri kiralamalarından farkı ne? Hangi durumda kısa süreli konut kiralaması yapanlar vergi cezasıyla muhatap olur?MEVZUAT NE DİYOR?Aslında günübirlik kiralamalarla ilgili düzenlemeler yeni değil...  Konutların günübirlik kiralamalarında kimlik bildirimi zorunluluğu 2016’da gelmişti. Geçen yıl (17 Haziran 2022 tarihli Resmi Gazete) ise günübirlik kiralama yapanlara her an ulaşılabilecek ‘işletici bulundurma zorunluluğu da’ getirilmişti (Kimlik Bildirme Kanununun Uygulanması ile İlgili Yönetmelik). Bu düzenlemeler İçişleri Bakanlığı’nın düzenlemeleri ancak bu konuda Maliye Bakanlığı’nın düzenlemeleri de var.Günübirlik kiralamalarda ödemelerin banka veya PTT kanalıyla yapılması da 298 Seri No’lu Gelir Vergisi Genel Tebliği ile 1 Temmuz 2017’den sonra zorunlu olmuştu. Maliye ayrıca konut ve işyeri kiralamaları (Gayrimenkul Sermaye İradı-GMSİ) gibi görmüyor, günü birlik kiralamaları... GMSİ’de yılda bir kez (konut kira gelirleri 21 bin lirayı, işyeri kira gelirleri brüt 150 bin lirayı aşıyorsa) beyanname vermek yeterli oluyor vergilendirme için. Günübirlik kiralamalar ise ‘ticari kazanç’ olarak görüldüğünden; defter tutma, yıl içinde de gelir beyannamesi verme/vergi ödeme yükümlülüğü de doğuruyor.BİR KEZ KİRALAMA ‘GMSİ’ SAYILIYORYazlığını bir yıl içerisinde yalnızca bir defaya mahsus kiralama yapan vatandaş, elde ettiği gelirin GMSİ mi, ticari kazanç mı olduğu konusunda tereddüte düşmüş, Maliye’ye sormuş... Ankara Vergi Dairesi Başkanlığı’nın cevabında “Mülkiyeti tarafınıza ait olan gayrimenkulün, yaz sezonunda 4 ya da 5 aylık zaman bölümünde kiraya verilmesi (bir yıl içerisinde sadece bir defaya mahsus olmak kaydıyla) durumunda, elde edeceğiniz gelirin gayrimenkul sermaye iradı olarak vergilendirilmesi gerekmektedir” denilmiş. (19 Temmuz 2019 tarih ve 244204 sayılı özelge)BİRKAÇ KEZ KİRALAMA ‘TİCARİ KAZANÇ’ SAYILIYORDairesini günlük veya haftalık sürelerle kiraya veren vatandaş, dairede kalanlardan belirli bir kira bedeli aldığını, kiralamadan başka hiçbir hizmet vermediğini belirterek elde ettiği gelirin gayrimenkul sermaye iradı mı, ticari kazanç mı olduğu hususunda tereddüte düşüp Maliye’ye sormuş.  Maliye, elde edilen gelirin ‘ticari kazanç’ olduğunu şu şekilde açıklamış: Gayrimenkullerin uzun süreli kiralanması suretiyle elde edilecek gelirden daha fazla gelir elde edilmesi amacıyla, günlük veya haftalık olarak, süreklilik arz eden bir şekilde farklı kişilerin kullanımına hazır halde bulundurulması, kalacak kişilere konutun teslimi ve kalma sürelerinin sonunda konutun teslim alınması ve yeniden kullanıma hazır hale getirilmesi bir organizasyonu gerektirmektedir. Ayrıca söz konusu konutun belirli bir bedel karşılığı olmak üzere günlük ya da haftalık olarak kullanıma sunulmasında bir kira akdinden söz edilmesi mümkün olmadığından bu faaliyetin ticari faaliyet olarak değerlendirilmesi gerekmektedir. (Ankara Vergi Dairesi Başkanlığı, 13 Eylül 2012 tarih ve 928 sayılı özelge)Dolayısıyla günübirlik kiralama yapanlar, yanılgıya düşüp yalnızca kira geliri elde ettiklerini düşünürlerse sonradan cezai yaptırımlarla karşılaşabilirler. Mali müşavirlerinden de destek alarak, gayrimenkulünden ticari kazanç elde edenlerin ilave yıl içi vergisel yükümlülüklerini de dikkate alarak faaliyetlerini devam ettirmeleri, vergi cezası riskini de ortadan kaldıracaktır.",2024-10-15 10:50:57
Vergisini ödemeyen kulüplerde çifte zarar,https://www.hurriyet.com.tr/yazarlar/ahmet-karabiyik/vergisini-odemeyen-kuluplerde-cifte-zarar-42311331,"Eğer bu vergisel yükümlülüklerini aksatırlarsa hem sporcular hem kulüpler zarara giriyor. Sporcular yıllık beyannamelerinde daha çok vergi ödemek zorunda kalıyorlar, kulüplerse vergi iadesi imkânından yararlanamıyor. 50 MİLYON KAZANCA 12 MİLYON ZARARÖncelikle sporcular açısından durumu inceleyelim... Sporcuların zararlarını, bir süper lig futbolcusu üzerinden örnekleyelim: 2023 yılı içinde kulübünden (toplamda) net 50 milyon lira (maaş, prim vb.) ödeme alan/alacak olan bir futbolcu için zararın tutarı 12 milyon 500 bin lirayı buluyor. Kulüpler, sözleşmeli futbolcusuna net 50 milyon lira ödediğinde, 12 milyon 500 bin lira da Maliye’ye gelir vergisi (GV) ödemek zorunda. 50 milyon liranın; yıl içinde hangi ayda ne kadarı ödeniyorsa ödenen brüt tutarın yüzde 20’sinin de Maliye’ye ödenmesi zorunlu (50 milyon net ödemenin brütü 62 milyon 500 bin lira olduğundan, yüzde 20 oranındaki stopaj tutarı 12 milyon 500 bin lira olarak hesaplanır).Diğer yandan futbolcuların da bizzat yerine getirmeleri gereken vergisel yükümlülükleri var. Yıllık geliri 1 milyon 900 bin liranın üzerinde olan sporcular, ertesi yıl mart ayında, geçmiş yılda aldıkları tüm maaş, prim vb. üzerinden Gelir Vergisi beyannamesi vermek ve yüzde 15 ila 40 oranlarında vergi ödemek zorundalar. Süper lig futbolcularının hemen hepsi yüksek ücret elde ettiklerinden (gelirlerinin büyük çoğunluğu için) yüzde 40 oranında vergi ödemek zorundalar.CEZA İKİ KATINA ÇIKIYORTabloda görüleceği üzere yıllık beyanname verecek futbolcu; kulübünün yıl içinde stopaj yoluyla ödediği (12.5 milyon lira) vergiyi, kendi hesaplanan vergisinden mahsup etme (düşme) imkânına sahip. Ancak kulübü yıl içinde ödemesi gereken vergiyi eğer aksatmışsa, mahsup imkânı da ortadan kalktığından bu kez futbolcunun ödeyeceği vergi yaklaşık iki katına (24 milyon 847 bin liraya) çıkıyor. Eğer kulübü yıl içinde ödemesi gereken stopajları aksatamamış olsaydı bu kez 12 milyon 347 bin liralık vergi ödeyecekti.Futbolcuların ücretleri daha çok Euro üzerinden konuşulduğundan tutarları Euro olarak da belirtelim. Kulübünden yılda yaklaşık 1.7 milyon Euro (50 milyon lira) kazanan futbolcunun, yıl içi ödenmesi gereken stopaj tutarı olan 420 bin Euro (12 milyon 500 bin lira) eğer Maliye’ye ödenmezse, futbolcunun yıllık beyanname ile ödeyeceği vergi 416 bin eurodan (12 milyon 347 bin liradan) 836 bin euroya (24 milyon 847 bin liraya) çıkar. Dolayısıyla yıliçi vergisel yükümlülükleri yerine getirmeyen kulüpler, futbolcularının (ertesi yıl) daha yüksek vergi ödemesine neden olurlar.KULÜPLERE BEŞ GÜN İÇİNDE VERGİ İADESİ22 Temmuz 2023’te kulüplere yapılacak ‘vergi iadesi’ hakkında yönetmelik de yayımlandı. Yönetmeliğe göre kulüplere vergi iadesi yapabilmek için öncelikle sporcu ücretleri üzerinden hesaplanan Gellir Vergisi (GV) stopajlarının Maliye’ye beyan edilip ödenmesi gerekiyor. GV stopajının kulüplerce Maliye’ye ödenmesinden sonraki beş iş günü içerisinde, Maliye tekrar kulüplerin banka hesaplarına ödedikleri vergiyi iade ediyor. İade edilen vergi, yalnızca amatör faaliyetler için yapılan harcamalarda kullanılabiliyor.Dolayısıyla eğer kulüpler GV stopaj ödeme yükümlülüğünü yerine getirmezse kendileri de zarara giriyor. Ayrıca Maliye’den iade alabilecekleri ‘vergi iadesi’ imkânından mahrum kalıyorlar. Gençlik ve Spor Bakanlığı tarafından tescil edilmiş olan spor kulüpleri ve spor anonim şirketleri, ödedikleri vergiyi devletten geri alarak; amatör sporcularına, çalıştırıcılarına, iaşe, ibate, seyahat, sağlık, eğitim-öğretim tesislerinin inşası gibi harcamalarına kaynak yaratabilecekken, stopaj ödemelerini aksattıkları için çok önemli bir gelir kaleminden yararlanma imkanını kaybedebiliyorlar.Yeni vergi iadesi yönetmeliği de dikkate alındığında; spor kulüplerinin ve spor anonim şirketlerinin çifte zararı yaşamamak adına muhtasar beyanname ile beyan edip ödemek zorunda oldukları vergisel ödevleri aksatmadan yerine getirmeleri daha da önemli hale geldi. Bu nedenle kulüplerin önümüzdeki dönemde vergi ödemelerine ayrı bir özen göstermeleri gerekecek.",2024-10-15 10:50:58
Taşınmaz satışında ‘yenileme fonu’ avantajı,https://www.hurriyet.com.tr/yazarlar/ahmet-karabiyik/tasinmaz-satisinda-yenileme-fonu-avantaji-42307646,"Evet; istisna kaldırılmış olsa da, taşınmaz satışında başka bir vergi avantajı daha var. Aslında yalnız gayrimenkuller için değil, tüm amortismana (yıpranmaya) tabi varlıklar için geçerli bu avantaj. Adı; ‘yenileme fonu’. VERGİ 3 YIL ÖTELENİYORBinasını, makinasını, kamyonetini satan şirketler elde ettikleri kazanç üzerinden ‘yenileme fonu avantajı’ nedeniyle vergi ödemiyorlar. Elde ettikleri satış kazancını, ‘Özel Fonlar’ hesabına (549 Hesap) kaydedip, kazançlarını vergi dışı bırakıyorlar. Üç yıla kadar kazancın vergisini erteleyebiliyorlar. Üç yıl içinde satılan varlık yerine yeni bir varlık alındığında, bu varlığın amortismanından mahsup da yapılabiliyor. Eğer üç yıl boyunca yeni bir varlık edinilememişse ancak o zaman (üç yıl önce elde edilen kazanç üzerinden) vergi ödeniyor. Yenileme fonu aracılığıyla elde edilen satış kazancının vergisini erteleyebilme avantajından sadece bilanço esasına göre defter tutan mükellefler yararlanabiliyor. İşletme hesabı esasında defter tutanlarla, serbest meslek kazanç defteri tutanlar bu uygulamadan yararlanamıyor.İŞTE KRİTERLER Varlık satışlarından elde edilen kazancın üç yıla kadar ertelenerek (bilançonun pasifinde bekletilerek) ‘yenileme fonu’ aracılığıyla işletme içi yatırımların teşvik edildiği uygulamanın diğer kriterlerine de göz atalım:* Yenileme fonundan yararlanabilmek için satılan varlığın yenilenmesinin zorunlu bulunması veya bu hususta işletmeyi yönetenlerce karar verilip teşebbüse geçilmiş olunması gerekiyor. Eğer satılan varlık yerine yeni bir varlık üç yıl içinde alınamamışsa, geçici hesapta tutulan kâr, satışın yapıldığı yılı takip eden üçüncü takvim yılının kâr ve zarar hesabına eklenir.* Fon hesabında vergi dışı tutulan kar, yeni varlık alındığında bu yeni varlığın amortismanlarına mahsup edilebiliyor. Mahsup tamamlandıktan sonra itfa edilmemiş olarak kalan değerlerin amortismanına devam olunur.* Pasifte geçici bir hesapta tutulan kâr, satışı yapılan varlığın yerine edinilen yeni kıymetlerin amortisman ayrılabilecek tutarından fazla ise bu fazlalık, satışın yapıldığı yılı takip eden üçüncü takvim yılının kâr ve zarar hesabına eklenir.SÜRE NE ZAMAN BAŞLIYOR?7338 sayılı yasa ile Vergi Usul Kanunu’nda (Md. 328) 2021 Ekim ayında yapılan değişiklik sonrasında ‘finansal kiralama yoluyla edinilen varlıklar’ için de ‘yenileme fonu’ avantajından yararlanılabiliyor. Yine aynı düzenlemede; üç yıllık sürenin satışın yapıldığı yıldan mı, takip eden yıldan mı başlayacağı tartışması da son buldu, satışı izleyen yıldan itibaren üç yılın hesaplanacağı hususu netleşmiş oldu. Satış sonrası yenilecek varlık için “benzer mahiyetteki” ifadesi de yeni düzenleme ile yasaya girerek uygulama genişletilmiş oldu.",2024-10-15 10:50:59
Temmuz bordrosunda neler değişiyor,https://www.hurriyet.com.tr/yazarlar/ahmet-karabiyik/temmuz-bordrosunda-neler-degisiyor-42304111,"Şimdi; 20 bin lira brüt ücret için, 15 bin 260 lira (460 lira daha fazla) net ödenecek. Aradaki farkın nedeni; ücretlerin hesaplanmasında vergiden istisna olan tutarların da asgari ücretle birlikte artması. Asgari ücretteki değişiklik, daha yüksek ücretlilerin bordrolarında yer alacak vergiden istisna olan tutarları da yükseltti. 460 TL’LİK ARTIŞ VARBrüt 30 bin lira maaşı olan çalışan için de, temmuzda 460 liralık net maaş artışı var (19 bin 739 liradan, 20 bin 199 liraya yükseliyor net maaş.) Brüt 50 bin lira maaşı olan çalışan için de 460 liralık artış var (31 bin 997 liradan, 32 bin 457 liraya yükseliyor net maaş). Birçok işletme ikinci yarıyıl için çalışanlarının ücretlerine zam yaptı veya hazırlık sürecinde. Bahsettiğim net maaş artışı işverenin yapacağı zamdan bağımsız olarak kendiliğinden (vergi hesaplamasından-istisnasından) gelecek.YIL SONUNA KADAR YAPILACAKBrüt ücret üzerinden; yüzde 15 oranında sigorta prim kesintisi haricinde, gelir vergisi ve damga vergisi de kesilerek net ücrete ulaşılıyor. Aşağıdaki tablodan görüleceği üzere vergi istisnası kaynaklı net maaş artışı yalnız temmuz ayında değil, 2023’ün ikinci yarıyılının tümünde (altı ay) boyunca görülecek. Brüt 20 bin lira da altı aylık net maaş artışı olan 3 bin 630 lira, brüt 30 bin lira ve brüt 50 bin lira için de aynı tutarda (3 bin 630 lira) etki edecek net maaş artışına. Çünkü üç farklı brüt ücret seviyesi de; aynı tutarda altı aylık istisnadan (12 bin 735 lira) yararlanacak. Eğer asgari ücret artmamış olsaydı altı aylık istisna tutarı 9 bin 260 lira olacaktı.YÜKSEK ÜCRETLİLERDE AZALIYORÇalışanların maaşları üzerinden yüzde 15 oranında sigorta primi (işçi payı) kesilmekte (Bunun yüzde 14’ü SGK primi, yüzde 1’i işsizlik sigortası primi). İlk yarıyılda sigorta prim tavanı 75 bin 60 lira idi. Yani ilk yarıyılda çalışanların brüt ücretleri 75 bin 60 lirayı geçse bile en fazla tavan tutarı üzerinden, yüzde 15 oranında prim (11 bin 259 lira) hesaplanıyordu.Şimdi; ikinci yarıyıl için (asgari ücret artışıyla birlikte) SGK tavanı 100.608,90 liraya yükseldi. Dolayısıyla şimdi tavan tutarı üzerinden (yüzde 15) 15 bin 91 liraya kadar sigorta primi (ilk yarıyıla göre aylık 3 bin 832 lira daha fazla) brüt ücretten kesilecek. Dolayısıyla yüksek ücretli çalışanların ücretlerinden kesilecek (yüzde 15 oranındaki) sigorta primleri ikinci yarı yılda artacağından, net maaşları da kendiliğinden azaltacak.İŞVEREN PRİMİ DE KESİLECEKBrüt 100 bin lira ücretli bir çalışan örneği üzerinden için kesinti farkını inceleyelim: Eski asgari ücrete (SGK tavanına) göre temmuz maaşından 11 bin 259 lira sigorta primleri kesilecekken, yeni asgari ücret sonrası artık 15 bin lira prim kesilecek. Dolayısıyla sigorta prim kesintileri (yüksek ücretli bu çalışan için) net maaşta direkt azaltıcı etki yaratacak.Brüt maaş üzerinden yalnız işçi primi değil, işveren primi de (yüzde 17.5) hesaplanıyor (Yüzde 20.5 SGK primi, yüzde 2 işsizlik sigortası primi ve 5 puanlık teşvik indirimi sonrası; yüzde 17.5). İşveren sigorta primi, çalışanın net maaşını etkilemiyor ancak işverenin toplam işçilik maliyetini etkiliyor. Asgari ücret- SGK tavanının artmasıyla işverenler (özelikle brüt maaşı, SGK tavan artışından etkilenen çalışanlar açısından) temmuzdan sonra ilave maliyete katlanmış olacaklar.BRÜT 20 BİN LİRA ÜCRET İÇİN İKİNCİ YARIYIL ‘NET ÜCRET’ DEĞERLERİ ‘NET ÜCRET’ ÜZERİNDEN HESAPLANAN İŞYERLERİ Ücretlerin ‘brütten hesaplandığı işyerleri’ dışında ‘netten ücret hesaplanan işyerlerinde de’ bordrolar temmuzda değişiyor. ‘Ücretleri net üzerinden hesaplanan işyerleri’ için de avantaj oluştu.15 bin lira net ücretli bir çalışan için maliyet 23 bin 45 lira oldu. 804 liralık düşüşün nedeni de, asgari ücret artışı sonrası kendiliğinden artan vergi istisna tutarlarının devreye girmesi.‘Netten ücret hesaplanan işyerlerinde’ yüksek ücretli çalışanların işveren maliyetleri de, SGK tavanının değişmesiyle beraber artacak.SGK tavanının 75.060 liradan, 100.608.90 liraya yükselmesiyle işverenlerin SGK’ya ödeyeceği prim toplamlarını da kendiliğinden artırmış oldu.",2024-10-15 10:51:00
İşte gayrimenkul satış vergisinde son durum,https://www.hurriyet.com.tr/yazarlar/ahmet-karabiyik/iste-gayrimenkul-satis-vergisinde-son-durum-42300353,"Artık bu istisna kalktı... Kazançlarının tamamı üzerinden Kurumlar Vergisi (KV) ödeyecekler. Ancak 15 Temmuz 2023 tarihinde (7456 sayılı) bu yasa yürürlüğe girdiğinden, yürürlük tarihinden önce edinilen taşınmazların (iki yıllık süre sonunda) satışında, istisna oranı yüzde 25 olarak da olsa uygulanabilecek. (KV Kanunu Geçici 16.ncı Md.)YÜZDE 20 KDVŞirketler, iki yıl aktiflerinde tuttukları gayrimenkulleri sattıklarında KDV de hesaplamıyorlardı, alıcılar KDV ödemeksizin taşınmazı tapu dairesinde üzerlerine kaydettiriyorlardı. Şimdi 7456 sayılı yasanın yürürlüğe girmesi ile birlikte; edinimin üzerinden iki yıldan fazla süre geçmiş olsa da şirketler artık gayrimenkulleri satmak istediklerinde değeri üzerinden yüzde 20 oranında KDV hesaplayarak alıcıya teslim yapacaklar. 15 Temmuz 2023 tarihinden önce edinilmiş taşınmazların satışı sırasında ise eski hükümler geçerli olacak, iki yıl aktifte tutulmuş olan taşınmazlar yine KDV hesaplanmaksızın satılabilecek. (Konut satışı yapan şirketler için; ruhsat tarihi ve metrekareye göre değişen KDV oranları ayrıca dikkate alınmalı.)Şirketlerin taşınmaz satış kriterlerindeki bu değişiklikler sonrası ‘Şahısların taşınmaz satış kriterlerinde bir değişiklik var mı?’ diye soruluyor... Şahısların taşınmaz satışında vergisel kriterlerde bir değişiklik yok...VATANDAŞ İÇİN KRİTERLER Şirketler kazanç elde ettiklerinde kurumlar vergisi öderler. Şahıslar vergiye tabi kazanç elde ettiklerinde gelir vergisi öderler. Ticari faaliyet göstermeyen sade vatandaşlar, elde ettikleri vergiye tabi kazançlarını ertesi yıl mart ayında beyan edip beyannamelerinde hesaplanan (Yüzde 15 ila yüzde 40) vergiyi de mart ve temmuz aylarında iki taksitte öderler. Peki; vatandaşlar gayrimenkul satış kazançlarını hangi durumda beyan edecek, beyanname veren vatandaşlar kazançlarından hangi masrafları düşebilecekler, gayrimenkul kazancı üzerinden ne kadar istisna düşebilecekler?5 YIL ŞARTI ARANIYORŞahıslar edindikleri gayrimenkulleri ‘beş yıl’ elde tutup sonra satış yaptıklarında zaten kazançlarını beyan etmiyorlar. Beş yıl sonra satış yapılmasıyla; kazancın ne kadar olduğunun da önemi kalmıyor, tüm kazanç vergi dışı kalıyor. Gayrimenkulü edindikten sonraki ‘beş yıl içinde’ satış yapanlar ise; eğer istisna tutarını (2023 kazançları için 55 bin lirayı) aşan kazanç elde etmişlerse (2024) mart ayında beyanname vermeleri gerekecek.Beyanname verilirken istisnanın dışında, satış sırasında ödenen tapu harcının da vergiyi azaltıcı etkisi var. Ayrıca; alış tarihi ile satış tarihi arasındaki enflasyon artışının da hesaplanacak vergiyi azaltıcı etkisi söz konusu. Enflasyon etkisinin kazançtan düşülebilmesi için; alış ve satış ÜFE endeksleri arasında yüzde 10’dan fazla endeks farkı (artışı) oluşması gerekiyor.MİRAS KALIRSA NE OLACAK?Mirasla edinilen mülklerin satışı sonrasında da beyanname verilmesi gerekmiyor. Miras yoluyla edindikleri mülkleri satanların (Beş yıl içinde satış yapmış olsalar da) ne kadar kazanç etmiş olurlarsa olsunlar gelir vergisi ödemeleri gerekmiyor. İvazsız (karşılıksız) intikal edilen taşınmazların satışında gelir vergisi beyanı istenmiyor.",2024-10-15 10:51:01
KDV oran artışı nasıl etkileyecek,https://www.hurriyet.com.tr/yazarlar/ahmet-karabiyik/kdv-oran-artisi-nasil-etkileyecek-42296755,"Gıda alışverişinde 100 liralık ürün için 8 lira KDV ödeyen vatandaş, artık 10 lira KDV ödüyor. Kasiyere KDV dahil 108 lira değil, 110 lira veriyor. Deterjan, sabun gibi dezenfektanlar içinse 100 lira + 8 lira KDV ödenirken, artık 100 lira + 20 lira KDV (KDV dahil 120 lira) ödeniyor. Daha önce yüzde 18 oranında KDV’ye tabi ürünler de artık, yüzde 20 oranında KDV’ye tabi hale gelmiş oldu.İŞLETMELER EMANETÇİPeki; KDV oran değişikliklerinin işletmelere etkisi nasıl olacak? Aslında işletmelerin maliyet ve kârlılıkları hiçbir şekilde etkilenmiyor KDV artışından... Çünkü işletmeler KDV’de ‘emanetçi’ durumdalar. Müşterilerinden tahsil ettikleri KDV’yi, devlete ödemek üzere ‘emaneten’ tahsil ediyorlar. Ticari faaliyetlerinin maliyet ve kârlılığını KDV hiç etkilenmiyor. (Diğer yandan; tedarikçilere aynı ürün için ödenen KDV tutarı ve KDV dahil tutar ise otomatik olarak artıyor.)  İşletmeler bir taraftan müşterilerinden (kestikleri fiş-fatura ile) KDV tahsil ederlerken, diğer yandan tedarikçilerine de (aldıkları fiş-fatura ile) KDV ödüyorlar. Ay kapandıktan sonra, ertesi ay da; (müşterilerinden) tahsil ettikleri KDV ile (tedarikçilerine) ödedikleri KDV arasındaki pozitif farkı, Maliye’ye öderler. Neticede; işletmeler ticaretini yaptıkları ürünlerin maliyetleri-kârlılıkları ile hiç ilişkilendirmeksizin KDV’yi kayıtlarına alırlar.DEVİR KDV İŞLETMELER ALEYHİNEDiğer yandan; işletmelerin, müşterilerinden tahsil ettikleri KDV ile tedarikçilerine ödedikleri KDV arasında negatif fark varsa (ödenen KDV, tahsil KDV’den daha düşükse) bu kez devlete KDV ödemezler, ‘devir KDV’ oluşur kayıtlarında... Bu negatif farkın (devir KDV) oluşmasından; ticari faaliyetin maliyet-kârlılığı etkilenmese de, işletmelerin nakit akışları (olumsuz) etkilenir. Tedarikçilerinden temin ettikleri ürünler üzerindeki KDV tutarını tedarikçilerine öderler ama devir KDV’yi devletten tahsil edemezler, finansman yüküne katlanmak zorunda kalırlar.  Devir KDV’nin işletmelerin nakit akışa olumsuz etkisinin kalkması için devir KDV’nin devlet tarafından işletmelere ödenmesi gerekir. Ancak vergi mevzuatına göre; devir KDV’nin şirketlere iadesi ancak ‘ihracatçı işletmeler’ gibi sınırlı sayıda mükellefe, özel durumlarda uygulanmakta. Zaman zaman ‘devreden KDV yükünün işletmelerin üzerinden kaldırılması’ konusu gündeme gelse de halen birçok işletme bu yükü taşımaya devam ediyor. Geçmişten gelen birikmiş yükün büyüklüğünden de (ve kayıt dışı işlem yapanların olası suistimal risklerinden) kaynaklı olarak bu konunun çözümünde somut adım atılamıyor. Birikmiş yük bir anda eritilemese de; nakden iade imkanı olmasa da, (kayıt dışı ile etkin mücadele ve suiistimal riskleri de bertaraf edilerek) ileri vadelere yayılarak, vergi-sigorta prim borçlarına mahsup imkânı tanınarak, gider yazma olanağı tanınarak işletmelerin üzerinden hak etmedikleri ‘devreden KDV’ yükü kaldırılabilir.GAYRİMENKULLERİN SATIŞINDA YÜZDE 20 KDV HESAPLANACAKŞirketler iki yıl aktiflerinde tuttukları gayrimenkullerin satışında KDV hesaplamıyorlardı, alıcılar KDV ödemeksizin taşınmazı tapu dairesinde üzerlerine kaydettiriyorlardı. Şimdi Meclis’teki yasa teklifine göre; edinimin üzerinden iki yıldan fazla süre geçmiş olsa da, şirketler artık (yasa teklifinin Resmi Gazete’de yayımlanması sonrasında yeni alacakları) gayrimenkulleri satmak istediklerinde değeri üzerinden yüzde 20 oranında KDV hesaplayarak alıcıya teslim yapacaklar. Yasanın yayım tarihinden önce edinilmiş taşınmazların satışı sırasında eski hükümler geçerli olacak, iki yıl aktifte tutulmuş olan taşınmazlar yine KDV hesaplanmaksızın satılabilecek.Şirketlerin İki yıl elde tuttukları taşınmazları sattıklarında elde edilen kazancın yüzde 50’si için Kurumlar Vergisi’nden istisna ediliyor. Şimdi; yasa teklifiyle bu istisna da kaldırılıyor. Ancak; yasanın yürürlüğe girmesinden önce edinilen taşınmazların (iki yıllık süre sonunda) satışında, istisna oranı yüzde 25 de olsa uygulanabilecek.Yasa teklifi, Meclis Plan ve Bütçe Komisyonu’ndan geçtiğimiz cuma günü geçti. Genel Kurul’da da görüşülüp Cumhurbaşkanı onayı sonrasında vergilerdeki yeni değişiklikler Resmi Gazete ’de yayımlanacak.",2024-10-15 10:51:02
Bankadaki mirasını çekemeyen çok sayıda mağdur var,https://www.hurriyet.com.tr/yazarlar/ahmet-karabiyik/bankadaki-mirasini-cekemeyen-cok-sayida-magdur-var-42293212,"Yukarıdaki satırlar Antalyalı okurum Sema Hanım’ın ilettiği e-postadan... “Bankadan çekilemeyen para için vergi ödenir mi?” başlığıyla çıkmıştı 20 Haziran’daki yazım... Belli ki; bankadaki parasını çekemediği halde erişemediği para üzerinden vergi ödemiş olan başkaca mağdur vatandaşlar da var.‘AYNI ANDA BANKAYA GİDEMİYORUZ’ Sema Hanım e-postasında “Mirasçılar kesinlikle aynı anda banka şubesine gidemiyor, aramızda husumet var. Avukatla görüştüm, mahkeme açılması gerektiğini belirtti. Hem masraflı hem de zaman alan bir durum” ve “Dört yıldır bankada duruyor param, enflasyon karşısında zaten eridi ve düzenleme yapılmazsa muhtemelen de süresi gelince hazineye devrolacak” şeklinde mağduriyetini anlatmış. HUKUKÇULAR DA ŞİKÂYETÇİ Tanıdığım bazı bankacı ve hukukçular da “Bankadaki parasını çekemeyen mirasçı vakalarıyla biz de meşgulüz” şeklinde serzenişte bulundular...  Hangi mirasçının ne kadar pay sahibi olduğu ‘Mirasçılık Belgesi’nde (Veraset İlamında) zaten yazılı. Bankaların bu belgeye istinaden mirasçıya payını ödemesi gerekirken, tüm mirasçıların aynı anda bankaya beklenmesi anlamsız mağduriyet yaratıyor. Kaldı ki; bankalar, mirasçıya vermedikleri kendi parasını, mirasçının borçlanmış olduğu kişiye (mirasçının alacaklısına) icra kanalıyla ödüyorlar.Banka yazılı açıklama da yapmış Sema Hanım’a; “Uygulama gereği, veraset belgesinde belirtilen tüm mirasçıların hep birlikte hazır olması gerekmekte” diyor. Peki ama uygulama hangi amaca hizmet ediyor? Keyfi olarak bir mirasçı bankaya gelmiyorsa, diğer mirasçı kendi hakkını, payını neden alamasın?Gayrimenkullerde durum farklı... Eğer mirasçılar aralarında rıza ile paylaşım yapamamışlarsa; taşınmazların bölünmesi-paylaşımı da fiziken mümkün olamaz. Ortaklığın giderilmesi (satışı) davasıyla ancak mahkeme kanalıyla paylaşım olabilir. Dolayısıyla mirasçılar gayrimenkullere ilişkin haklarını kullanırken hep birlikte hareket etmeli... Ama nakit varlıklar, paralar kolaylıkla mirasçılara payları oranında dağıtılabilir-bölünebilir olduğundan, diğer mirasçılar aranmaksızın her bir mirasçı kendi payını bankadan çekebilmeli... EDİNİLEMEYEN GAYRİMENKUL ÜZERİNDEN  DE VERGİ ÖDENİYORGayrimenkullerin (değeri) üzerinden de vergi ödemek zorunda mirasçılar... Miras yoluyla intikal eden gayrimenkuller mirasçılara “elbirliğiyle mülkiyet” yoluyla geçiyor. Yani; mirasçılar bu gayrimenkullerdeki kendi paylarını (tek başlarına) yine satamıyor. Uygulamada; kendi adlarına tapuda kayıtlı olsa da bu gayrimenkulleri kiraya vermeleri de, teminat göstermeleri de mümkün olamıyor. Diğer yandan; tasarrufta bulunamadıkları bu gayrimenkuller üzerinden Veraset ve İntikal Vergisi (VİV) ödemekle yine yükümlüler. Gayrimenkulün emlak vergi değeri üzerinden yüzde 10’a varan oranda vergi hesaplanıyor. (İlaveten gayrimenkulün emlak vergisini de mirasçılar ödemek zorunda)Dolayısıyla yalnız nakit varlıklar için değil, taşınmazlar için de, “gerçekte edinemedikleri varlıklar üzerinden mirasçılar vergi ödemiş” oluyorlar.OVP’de ‘miras hukuku’ gözden geçirilecekMirasa ilişkin kuralları düzenleyen Medeni Kanun ve mirasın vergisini düzenleyen VİV Kanunu ve uygulamaları bir arada değerlendirilerek mağduriyetlere artık son verilmeli... Nitekim yakında ayrıntıları açıklanarak devreye girecek Orta Vadeli Program’da (OVP) ‘miras hukukunun gözden geçirileceği’ belirtiliyor. Ekonominin yol haritası olacak yeni OVP kapsamına alınarak; gerek mirasa erişimdeki anlamsız tıkanmalara, gerek erişilemeyen varlıklar üzerinden vergi ödenmesi mağduriyetlerine son verilebilir.",2024-10-15 10:51:04
Asgari ücret zammı istisnayı da artırdı,https://www.hurriyet.com.tr/yazarlar/ahmet-karabiyik/asgari-ucret-zammi-istisnayi-da-artirdi-42290329,"İkinci yarıyıl için yapılan yüzde 34 oranındaki artış, 2 bin 895 lira daha yüksek net maaş almasını sağlayacak asgari ücretlilerin. İşveren maliyetindeki artışsa yaklaşık 4 bin liraya denk geliyor. Net maaş + sigorta primleri toplamı olarak işverenin üstleneceği maliyet 11 bin 759 liradan, 15 bin 762 liraya yükseldi. İşverene ayrıca 500 liralık devlet desteği sağlanacak. İlk yarıyıl ve ikinci yarıyıl için asgari ücret artışından kaynaklı bordro kalemlerindeki değişimler Tablo1’den görülebilir.VERGİ İSTİSNASI DA YÜKSELDİ2022 Ocak ayından itibaren asgari ücretlinin maaşından vergi kesilmiyor. Brüt asgari ücret üzerinden hesaplanması gereken gelir vergisi (GV) ve damga vergisi (DV) kadar çalışanlara istisna getirildi ve böylece asgari ücretlinin brüt maaşından yalnızca sigorta primleri kesiliyor artık. (GVK Md. 23/1-18 ve DVK’ya ekli 2 sayılı tablo) Asgari ücretlinin yararlandığı istisna tutarından; daha yüksek ücrete sahip çalışanlar da yararlanabiliyor. Şimdi; asgari ücret tutarı arttığına göre, daha yüksek ücretlilerin yararlanabileceği vergi istisna tutarları da kendiliğinden artmış oldu. Eski asgari ücrete göre temmuz ayında normalde bin 276 lira GV istisnası uygulanabilecekken, yeni belirlenen asgari ücrete göre tüm çalışanların yararlanabileceği temmuz ayı GV istisnası bin 710 liraya yükseldi. Dolayısıyla asgari ücretten daha yüksek ücret alan çalışanların da net maaşlarında otomatik olarak (vergi istisnasından kaynaklı) olarak artış yaşanacak. Tablo 2’de; asgari ücretteki artış sonrası tüm çalışanların yararlanabileceği vergi istisna tutarları (artış öncesi yararlanılan istisna tutarları ile mukayeseli olarak) aylar itibariyle yer almakta.PATRONLAR DA YARARLANABİLİR Mİ?Şirketin kurucuları, ortakları aynı zamanda yönetim kurullarında da yer alıyor birçok şirkette... Yönetim kurulu üyelerine, ‘huzur hakkı’ adıyla ödeme de yapabiliyor şirketler...Gelir Vergisi Kanunu; huzur hakkını da ‘ücret’ olarak görüp (Md. 61) vergilendirilmesi gerektiğini (Md. 94) belirtiyor. Peki; çalışanların yararlandığı ve ikinci yarıyıl için artırılmış olan gelir vergisi ve damga vergisi istisnalarından patronlar da yararlanabilir mi?  Evet, yararlanabilir. Nasıl; patrona-çalışana yapılan ödemeler (huzur hakkı- ücret) yapılırken her ikisi de vergilendiriliyorsa, ücretin hesabında yararlanılan istisnalardan da her ikisi de yararlanabilir.Nitekim; ortaklarına huzur hakkı ödemesinin vergi hesabını yaparken, istisnaların dikkate alınıp alınmayacağı konusunda tereddüt eden bir şirket Maliye’ye de başvurmuş. İstanbul Vergi Dairesi Başkanlığı’nın açıklamasında da “huzur hakkı ödemesi sırasında -asgari ücretlinin yararlandığı tutar kadar- GV ve DV istisnasından yararlanılabileceği” belirtilmiş. (22 Mayıs 2023 tarih, 562790 sayılı özelge.)",2024-10-15 10:51:05
Bankadan çekilemeyen para için vergi ödenir mi,https://www.hurriyet.com.tr/yazarlar/ahmet-karabiyik/bankadan-cekilemeyen-para-icin-vergi-odenir-mi-42286743,"Mahkemeden veya noterden ‘mirasçılık belgesi’ (Veraset İlamı) çıkarılır ve artık her mirasçı kendi payını bankadan çekebilir. Pek tabi mirasçılar, kendilerine intikal eden varlıklar üzerinden de vergi öder.Ama süreç her zaman böyle işlemiyor... Vatandaş, miras kalan bankadaki parasını çekememiş ama Maliye vergisini istemiş. Maliye’nin ‘beyana çağrı’ yazısı üzerine vatandaş, cezalı duruma düşmek istememiş, gitmiş Maliye’ye beyanname vermiş. Yalnız nakitlerin değil, gayrimenkuller ve diğer varlıkların da beyanı zorunlu olduğundan; tüm varlıkların değeri üzerinden de vergi hesaplanmış...Vatandaş burada bankadaki parasına erişemediği gibi gayrimenkuller üzerindeki hakları da kısıtlı; satış-kiralama yapamıyor, teminat olarak dahi gösteremiyor. Ama nihayetinde tasarrufta bulunamadığı tüm bu varlıklar üzerinden, ödeme gücü de gözetilmeksizin vergi borçlusu yaratılıyor.Miras kalan varlıklar için; Maliye’nin mirasçıyı Veraset ve İntikal Vergisi beyanına çağırması da, vergi istemesi de mevzuata uygun evet. Ama bu örnekte vatandaş; erişemediği varlıklar üzerinden vergi ödemek durumunda kaldığından, yapılan işlemler ağır bir mağduriyet yaratmış oluyor.‘İKİ YILDIR MİRASIMI ALAMADIM’ Hikâyenin devamını, bizzat mağdur mirasçı anlatıyor... Bankalar mirasçının parasını neden ödemiyor?“Ölüm hak, miras helal... Mahkemeden aldığım Mirasçılık Belgesi’ne göre payım (% 50) belli. Ancak miras kalan bankadaki payımı ölümün üzerinden iki yıl geçmesine rağmen alamadım. Çünkü bankalar (özellikle son yıllarda) tüm mirasçıların rızası/imzası olmadan, birlikte bankaya gitmeden, bankadaki paranın paylaşımını yapmıyorlar. Yanlış anlaşılmasın, mirasçılar kendi payını istiyor, diğer mirasçının payını zaten isteyemez.BANKALAR MİRAS PAYIMI ALACAKLIMA ÖDEDİ! Enteresan olan; mirasçı olarak bana ödenmeyen parayı, alacaklılarım bankadan tahsil ettiler. İki yıllık sürede; işlerimden dolayı nakit sıkışıklığı yaşadığımdan bazı borçlarımı ödeyemedim. Bankalar bana miras payımı ödemezken, alacaklılarıma miras payımdan ödeme yaptılar, icra yoluyla bankadan paralarını tahsil ettiler.  PAYIMI ALMAK İÇİN NEDEN MAHKEMEYE GİDİYORUM? Hadi, banka vermedi... Bu kez konuyu mahkemeye taşıdım, yargıda da yine garantisi yok. Bazı mahkeme kararları mirasa erişmeye (paylı mülkiyete geçiş) imkân tanıyor, bazı mahkeme kararları tanımıyor. Bankadaki paralar ‘elbirliği mülkiyet’ kapsamında olduğundan tek imzayla parayı paylaştırmıyor. Mahkemeler ancak herkese kendi payının ödenmesini sağlayan ‘paylı mülkiyete’ geçişi sağlayabiliyor. Ancak bu mahkeme kararının da kaç yılda çıkacağı belli değil. Keyfi engellemenin yaptırımı yokBankaya gidip paraların paylaşımı için imza vermeyen diğer mirasçı ‘haklı neden’ zaten sunmuyor... Hatta ‘hiçbir neden’ sunmuyor. Uygulamanın hangi amaca hizmet ettiği anlaşılır gibi değil, paranın sahibiyim ama paraya erişemiyorum... İmza vermeyen mirasçı bankaya haklı neden sunmadığı durumda; bankalar yaratılan suni ihtilafı uzatmış oluyor, bankaların mirasçılık belgesine göre hak sahiplerine paylarını ödemesi gerekir. NAKİTLERİN BÖLÜNEBİLİRLİĞİ NASIL TARTIŞILABİLİR? Yalnızca nakit varlıklar değil gayrimenkuller ve otomobiller de var miras kalan... Gayrimenkuller ve otomobiller nakit varlıklar gibi bölünebilir olmadığından (elbirliğiyle mülkiyet) bu varlıklar rızayla- miras taksimatı veya mahkeme kararıyla-ortaklığın giderilmesi gibi yollarla paylaştırılabilir. Bunu anlıyorum. Ancak miras hakkım olan bankadaki nakit/bölünebilir varlıklara nasıl erişemem? Ben hukukçu değilim ama ‘uygulamaların hakkaniyete hizmet etmesi gerektiğini de’ biliyorum. Bu şekilde mağduriyet yaratan uygulamalar değiştirilmeli. Yetkililerin bu konuya acil el atması lazım. Bu uygulamanın ne kadarı ‘yasaların yanlış uygulanmasından kaynaklanıyor’ ne kadarı ‘yasalara uygun olsa bile hukuka/hakkaniyete aykırı’ yetkililer değerlendirsin. Yasalara uygun görünen ama hakkaniyete aykırı uygulamalar da varsa, yasa değişiklikleriyle düzeltilebilir sonuçta...”Hakikaten enteresan... Mağduriyet çok açık... ‘Erişilemeyen varlıklar üzerinden vergi ödenmek zorunda kalınması’ kabul edilemez. Aynı kişi; tasarrufta bulunamadığı, satış-kiralama yapamadığı miras kalan gayrimenkuller üzerinden de mirasın vergisini (ve ilaveten emlak vergisi) ödemekle yükümlü... Ve tabii, bu ‘amaca hizmet etmeyen’ uygulamalar, yalnız bir kişi için değil, Türkiye’deki tüm mirasçılar için potansiyel ihtilaf kaynağı... Yalnız Veraset ve İntikal Vergisi ve uygulamasının değil, Medeni Kanun ve uygulamasının da bir arada değerlendirilmesiyle mağduriyet yaratan bu uygulamaların hızlıca gözden geçirilerek iyileştirilmesi gerekiyor.",2024-10-15 10:51:06
Temmuzda asgari ücret kaç lira olacak,https://www.hurriyet.com.tr/yazarlar/ahmet-karabiyik/temmuzda-asgari-ucret-kac-lira-olacak-42282966,"Bu yıl da hemen herkes, artışın ne kadar olacağını konuşuyor. İkinci yarıyılın asgari ücreti, yalnızca asgari ücretlileri değil, onun üzerinde ücret alanları da etkileyecek. Asgari ücret artışıyla; yüksek ücretlilerin bordrolarında yer alan vergi istisna tutarı da kendiliğinden artmış olacak (Asgari ücretlilerin gelirleri üzerinden vergi kesilmediğinden, asgari ücretlinin yararlandığı kadar istisnadan yüksek ücretliler de yararlanıyor, daha az vergi ödüyorlar). Ayrıca asgari ücrete yapılacak zam, diğer ücretlilere yapılacak ikinci yarıyıl zam oranı için de gösterge olacak. İşsizlik ödeneği, kıdem ve ihbar tazminat hesaplamaları, isteğe bağlı sigorta primleri, SGK idari para ceza tutarları da yeni asgari ücretle birlikte güncellenecek.İŞLETMELER İÇİN DE KRİTİK KONUTemmuz ayından sonra geçerli olacak asgari ücret, mali yükü taşıyacak işverenler-işletmeler açısından da kritik konu... İşletme bütçelerinin önemli bir gider kalemi işçilik maliyetleri. Net ücrete ilaveten sigorta prim yükü de işveren maliyetinin içinde. (Asgari ücretli olmayan çalışanlar için gelir vergisi ve damga vergisi de işveren maliyetine ilave edilecek.)KOMİSYON BUGÜN TOPLANIYORİşveren, işçi sendikası ile Çalışma ve Sosyal Güvenlik Bakanlığı’ndan görevlilerin katılacağı Asgari Ücret Tespit Komisyonu’nun görüşmeleri de bugün başlıyor. Toplantılar öncesinde; ikinci yarıyılın asgari ücreti tahminleri de telaffuz edilmeye başlandı. Telaffuz edilen bu net tutarlar (Net; 10 bin lira, 10 bin 500 lira, 11 bin lira ve 11 bin 500 lira) üzerinden beraberinde artacak sigorta prim yükünü, brüt ücreti ve işveren maliyetlerini kalem kalem (tabloda) inceledik.  Örneğin ikinci altı ayda asgari ücretin net 10 bin 500 lira olarak belirlendiğini varsaydığımızda yüzde 23 oranındaki bu artış, çalışanın aylık net ücretinde 1.993 liralık yükselme sağlayacaktır. Toplam sigorta prim maliyeti 3.753 lira iken 4.632 liraya çıkıyor. İşveren maliyeti ise 12.259 liradan, 15.132 liraya çıkmış olacak. Sigorta primlerini düzenli ödeyen işverenlere tanınan 5 puanlık prim avantajı dikkate alındığında ise işveren maliyeti 14.514 lira olarak oluşacaktır.",2024-10-15 10:51:11
Elden kira ödenmesinin riskleri,https://www.hurriyet.com.tr/yazarlar/ahmet-karabiyik/elden-kira-odenmesinin-riskleri-42279214,"Dört yıl boyunca aylık kira bedellerini elden ödeyen kiracı, WhatsApp yazışmalarına güvenmiş ama mahkeme yazışmaları delil olarak kabul etmemiş. Kiracı; hem evi tahliye etmek zorunda kalmış hem de 88 bin lira borçlu çıkmış. Geçenlerde okumuştum bu haberi (ntv.com.tr) Haberde; hukukçuların görüşüne de yer verilerek, ödenen kira bedellerinin delillendirilmesinde ‘banka dekontunun’ önemi de vurgulanmış.ZORUNLULUK VARBanka dekontu önemli olmanın ötesinde ‘zorunlu da aslında. Zorunluluk vergi mevzuatından geliyor. (268 Seri No’lu Gelir Vergisi Genel Tebliği) Aylık 500 lira üstü konut kira geliri elde eden mülk sahiplerinin, banka veya PTT kanalıyla tahsilat yapması 2008’den bugüne zorunlu. (500 lira altı konut kirası pek kalmadığından, ‘tüm konut kiralarının bankadan ödenmesi zorunludur da diyebiliriz.)  İşyeri kiralarının ise alt limit olmaksızın tümünün banka/PTT kanalıyla ödenmesi zorunlu. 2017 Temmuz’dan itibaren ise; haftalık, günlük veya benzeri şekilde kısa süreli konut kiralamalarında da tutara bakılmaksızın kira geliri elde edenlerin kiraya ilişkin tahsilatlarını banka veya PTT tarafından düzenlenmiş belgelerle tevsik etmesi zorunlu hale getirildi. (298 Seri No’lu Gelir Vergisi Genel Tebliği) Bankadan yapılmayan kira tahsilatları için, zorunluluklara uymayanlara her bir işlem için bu işleme konu tutarın yüzde 5’i tutarında özel usulsüzlük cezası öngörülüyor.NEDEN ELDEN ÖDER?Kira gelirini beyan etmek istemeyen, kayıtdışı kalmak isteyen ev sahibi tabii ki elden kira tahsilatı yapmak ister. Ancak bu işten kiracının hiçbir kazancı yok hatta zararı bile oluyor, ihtilaf halinde ödediği kira bedelini belgelendiremiyor, ispatlayamıyor. Dolayısıyla elden kira bedeli ödemek istemeyen kiracılar, mülk sahiplerine bankadan ödenme zorunluluğunu hatırlatmalı. Böylece daha sonra çıkabilecek olası ihtilaflarda, banka dekontlarını kira bedellerinin ödendiğinin delili olarak sunabilir.GELİR BEYANINDA KRİTERLER2023’te elde edilecek konut kira gelirlerinin yıllık toplam tutarı 21 bin lirayı aşmıyorsa, zaten yasal olarak bu gelirlerin Maliye’ye beyanı gerekmiyor. Elde edilen gelir üzerinden vergi ödemek gerekmiyor. Yıllık 21 bin lirayı aşan konut kira gelirlerinin ertesi yıl (2024) mart ayında beyan edilmesi gerekecek. (Geçtiğimiz Mart ayında istisna tutarı 9 bin 500 lira olarak uygulandı.) 21 bin liralık sınırı aşıp konut kira gelirini beyan edecek mülk sahipleri, 21 bin liralık istisna tutarını kira gelirlerinden yine düşebilecek, daha az vergi ödeyebilecek.İşyeri kira gelirlerinde beyan sınırı ise 2023 yılı gelirleri için yıllık (brüt) 150 bin lira. (Geçen yıl mart ayında bu sınır 70 bin lira idi.) Vergi kesintisi zorunluluğu olmayanlarca kiralanan işyerlerinde (Basit usuldeki bir mükellefe kiraya verilen işyerleri gibi...) beyanname verme sınırı 8 bin 400 lira.KAYIT DIŞINA CEZA BEYANNAME VERENE AVANTAJ- Beyanname vermeyen mülk sahipleri bazı vergi avantajlarından yararlanamıyor. Konut kira gelirini beyan eden mülk sahipleri 21 bin liralık istisnadan yararlanabilirken, Maliye’nin incelemesi sonrası cezalı vergi ödeyecek (beyanname verecek) mülk sahipleri istisnadan yararlanamıyor Kira geliri elde edip beyanname verecek mülk sahipleri, yasal giderlerini de (götürü gider veya gerçek gider) gelirlerinden düşebiliyor. Beyannamede ‘istisna’ ve ‘gider’ dışında ‘indirimler’ satırına yazılan tutarlar da ilaveten kira gelirinden düşülebiliyor. İndirimler satırına; özel okul masrafları, özel hastane masrafları, özel (sağlık ve hayat) sigorta masrafları da belirlenmiş kriterler çerçevesinde yazılabiliyor. Dolayısıyla beyanname veren mülk sahiplerine tanınan avantajlarla kira geliri elde edenlerin daha az vergi ödemesi de sağlanmış oluyor. Beyannamelerine yazdıkları gelirlerinden daha çok giderleri olan mülk sahiplerinin ise vergi ödeme yükümlülükleri tamamen ortadan kalkmış oluyor.",2024-10-15 10:51:11
EYT’ lilere ödenen tazminatların vergisel yönü,https://www.hurriyet.com.tr/yazarlar/ahmet-karabiyik/eyt-lilere-odenen-tazminatlarin-vergisel-yonu-42275617,"Emeklilik için SGK’ya başvuran EYT’li sayısı ise şu ana kadar yaklaşık 1 milyon 700 bin kişiye ulaştı. EYT yasasının yürürlüğe girmesinden sonra olağanüstü sayıda emeklilik-kıdem tazminatı başvurusuna muhatap olan işverenler de hummalı bir çalışma içerisinde...Emekli olacak çalışan sayısı üzerinden, kıdem tazminatı hesaplamasını ve ödeme planını oluşturuyorlar. İşverenler için tazminatların hesaplanması ve ödenmesi aşamasından sonra vergisel boyutu da kritik önemde... Bugün; önce tazminatın nasıl hesaplanacağını ele alıp ardından da gider yazmak için kriterlerin neler olduğunu ve tazminat üzerinden vergi hesaplanıp hesaplanmayacağını inceliyoruz...TAZMİNAT HESAPLAMASIKıdem tazminatı hak eden personele her bir çalışma yılı için bir aylık (30 günlük) brüt ücreti tutarında tazminat ödenir. Kıdem tazminatı hesabında; aylık brüt ücrete ilaveten, (varsa) çalışana daha önce verilmiş giyim ve yemek yardımı, devamlı ödenen primler, temettü gibi kalemler de dikkate alınır.Çalışanın brüt maaşı, kıdem tazminatı tavanının (güncelde 19.982,83 TL) altında ise brüt maaşı üzerinden kıdem tazminatı ödenir. Tavanı aşıyorsa tavan tutarı kadar her bir çalışma yılı için tazminat ödenir. Bu şekilde tavanı aşmayan kıdem tazminatı ödemelerini işverenler, gider yazabilirler, vergiye tabi gelirlerinden düşebilirler.Kıdem tazminatı üzerinden normalde gelir vergisi hesaplanmaz, gelir vergisinden istisnadır. Ancak eğer güncel tavan tutarının (19.982,83 TL) üzerinde tazminat ödemesi yapılmışsa aşan kısım üzerinden gelir vergisi hesaplanarak işveren tarafından Maliye’ye ödenir. Damga vergisi ise her durumda tazminatın üzerinden binde 7.59 oranında hesaplanarak işveren tarafından Maliye’ye ödenir.HOLDİNGLERDE TAZMİNAT GİDERLERİİşyeri başına düşen EYT’li sayısı ne kadar çoksa işverenin kıdem tazminatı yükü de o kadar çok olacak. Toplam çalışan sayısının yüksekliğinden dolayı en çok EYT’li çalıştıranlarsa holding şirketleri, grup şirketleri... Bu şirketlerde çalışanların kıdem tazminatı yükünün -en azından ilk başta- tek bir şirket tarafından da üstlenilmesi ise (ardından diğer grup şirketine yansıtılması da) sık karşılaşılan bir uygulama...Konuyu örnekleyelim... Haziran 2023’te emekli olacak bir EYT’li çalışan için; geçmiş 10 yıldaki hizmet süresinin son altı yılı bir grup şirkette, önceki dört yılı bir başka grup şirkette geçmiş olsun... Ve 10 yıllık kıdem tazminatının tümü de son işyerinden (grup şirketten) ödenecek olsun... Burada kritik soru ise; son işyeri yalnızca kendi dönemine (6 yıllık) isabet eden döneme ilişkin tazminat yükünü mü, yoksa ödemiş olduğu 10 yıllık tazminat yükünü mü gider yazacak?Maliye benzer bir olayda; holding şirketlerinden son çalışılan şirketin kendi bordrosunda geçen sürelere ilişkin ödenen tazminatın yalnızca gider yazılabileceğini belirtmiş. (İstanbul Vergi Dairesi Başkanlığı, 01 Temmuz 2014 tarih ve 1746 sayılı özelge) Önceki şirketlerde geçen sürelere ilişkin ödenecek tazminatların ise ‘ödeme yapan son şirketle ilgili yapılmış bir gider olmadığı’ gerekçesiyle gider yazılamayacağı belirtilmiş.Grup şirketlerde çalışanların rızası alınarak hizmet sözleşmelerinin bir başka grup şirkete devredilmesinde amaç, çalışanların haklarının kaybolmasının önüne geçmek. Diğer yandan bu devir hizmet sözleşmeleri işverenleri de koruyor: Çalışanının geçmişteki şirket değişikliği (devir) tarihinde henüz (emeklilik vb. nedenle) tazminat ödeme yükümlülüğü doğmadığından, çalışanla işveren arasında ihtilaf yaşanmaksızın devir (işyeri değişikliği) yapılmış oluyor.Her ne kadar söz konusu özelgede “son çalışılan işyerine ilişkin hesaplanacak tazminatların gider yazılabileceği” belirtilmiş olsa da özelge için başvuran şirketin sözleşme içeriği ile benzer durumdaki diğer şirketlerin sözleşme içerikleri farklı olabileceğinden gider yazma pozisyonları da değişebilir.Dolayısıyla grup şirketlerinden benzer tazminat ödemesi yapacak işletmelerin mevcut iş ve devir sözleşmelerinin içeriklerini; kıdem tazminatına ilaveten yıllık izin hak edişleri yönünden de gözden geçirerek muhasebe kayıtlarını oluşturmalarında yarar var.",2024-10-15 10:51:33
Vergi barışı için son 8 gün,https://www.hurriyet.com.tr/yazarlar/ahmet-karabiyik/vergi-barisi-icin-son-8-gun-42271642,"Birincisi; 2022 sonuna kadar ödenmemiş vergi ve diğer (kurumlara olan) borçların gecikme zamlarının, faizlerinin silinmesi, ana parasının ise uygun ÜFE katsayı oranlarıyla yeniden (48 aya kadar) yapılandırılması-taksitlendirilmesi.İkinci ana başlık; vergi barışına katılan mükelleflere geçmiş beş yıla ilişkin vergi incelemesi yapılmayacağının güvencesinin verilmesi. Barışla; Maliye bu güvence karşılığında ilaveten vergi geliri elde ediyor, mükellefler ise matrah artırımı yaparak incelenmeme güvencesi sağlıyor. Son sekiz gününde vergi barışına başvurmak isteyenler için matrah artırımının koşullarını hatırlayalım...MATRAH ARTIRIM DÖNEMLERİGelir ve kurumlar vergisi mükellefleri 2018, 2019, 2020, 2021 ve 2022 dönemleri için matrah artırımı yapabiliyor. Yalnızca bir dönem için de, birkaç dönem için de, beş yılın tümü için de matrah artırımı yapılıp incelenmeme güvencesi elde edilebiliyor. 2022 döneminin beyan süresi dolmadan vergi barışı (7440 sayılı yasa) yürürlüğe girdiğinden, 2022 yılı matrah artırımı için özel koşullar getirildi. Hangi yıl için hangi oranda matrah artırımı yapılıp ne kadar vergi ödeneceğine ilişkin tablolar şirketler için (28 Mart 2023) ve şahıslar için (11 Nisan ve 18 Nisan 2023) ayrı ayrı olarak önceki yazılarımızda yer almakta.Katma Değer Vergileri ve muhtasar beyanname ile beyan edilen ücret gelir vergisi stopajı, kar dağıtımı stopajı gibi kalemler için de barıştan yararlanmak mümkün. 12 TAKSİTLE ÖDEME İMKÂNI 31 Mayıs 2023 tarihine kadar başvuru yapan mükellefler, matrah artırımı sonrası hesaplanan vergileri, peşin ödemek isterlerse 30 Haziran’a kadar tek seferde ödeyebilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanıyor. Taksitle ödeme yapacaklar için (12 taksit ve 1.09 katsayı uygulanarak) ilk taksit 30 Haziran’a kadar ödenebiliyor.ÖDEMELER AKSARSA BARIŞ BOZULUYOR MUMatrah artırımı yapan mükellefler, yasada belirlenen koşullara uygun olarak ödeme yapmazsa, vergi barışı-matrah artırımı hükümlerinden yararlanma imkânı da ortadan kalkmış oluyor. Dolayısıyla mükelleflerin ‘incelenmeme güvencesi de’ ortadan kalkıyor. Barış bozulmasına rağmen artırılan matrah üzerinden hesaplanan vergiler gecikme zammıyla (güncelde aylık yüzde 2.50 oranında) beraber yine de mükelleften istenebilir hale geliyor. Taksitli ödeme seçeneğini tercih eden mükellefler; haziran ve temmuz (birinciyle ikinci) taksitlerinin ödemelerini aksatmamak koşuluyla, kalan taksitlerden süresinde ödenmeyen veya eksik ödenenlerini son taksiti izleyen ayın sonuna kadar hesaplanacak geç ödeme zammı ile birlikte ödemesi halinde vergi barışı hükümlerinden yine yararlanılabilecekler.KİMLER YARARLANAMAYACAKSahte fatura ‘düzenleyenlere’ matrah artırımı yoluyla incelenmeme güvencesi verilmiyor, barışma imkânı tanınmıyor. Sahte fatura ‘kullananlara’ ise; geçmiş yıllara ilişkin matrah artırarak- vergi ödeyerek barışma hakkı tanınıyor.Vergi Usul Kanunu (VUK) Md. 359/b’de geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar da” vergi barışından (matrah artırımından) yararlanamıyor. Ayrıca yazarkasalarda yetkisiz işlem yapanlar da (VUK 359/ç) yararlanamıyor. Terör suçundan hüküm giyenler ve 7440 sayılı yasada (5’inci maddesinin 9’uncu fıkrası) belirtilen; terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor.Matrah artırımından yararlananların incelenmeme güvencesine kavuşması, defter ve belgelerin saklama ve ibraz yükümlülüklerini kaldırmıyor. Dolayısıyla matrah artırımı yapılmış olan dönemlere ait defter ve belgeler yine saklanmaya devam edilecek.",2024-10-15 10:51:41
Vergisiz hisse senedi satışının koşulları,https://www.hurriyet.com.tr/yazarlar/ahmet-karabiyik/vergisiz-hisse-senedi-satisinin-kosullari-42268113,"Aslında stopaja tabi borsadaki hisse kazançları ama stopaj oranı ‘sıfır’ olarak belirlendiğinden vergi ödenmiyor. (Menkul Kıymet Yatırım Ortaklığı -MKYO- hisse senetlerinin elden çıkarılmasından sağlanan kazançlar yüzde 10 oranında stopaja tabi. Bir yıldan daha fazla elde tutulduktan sonra MKYO paylarının satılmasından elde edilen kazançlar stopaja da tabi olmuyor.)BORSA DIŞI HİSSELERBorsa dışı anonim şirket (AŞ) hisse senetlerinin vergisiz satışı için en az iki yıl ortak olarak kalma koşulu var. İki yıl ortak olarak kaldıktan sonra hisse senedini devredenler ‘değer artış kazançları’ için vergi ödemiyorlar. Vergisiz olarak şirket ortaklığından çıkmak için iki yıl ortak kalmak yeterli gibi görünüyor ama aslında tek başına bu da yeterli değil. Ortak kalınan iki yıl boyunca, hisse senedinin de ortağa fiziken teslim edilmiş olması gerekiyor. Örneğin; dört yıl boyunca ortak kalınmasına rağmen eğer ilk üç yıllık ortaklık süresi boyunca şirket hisse senetleri edinilmemişse (hisse senetleri bastırılıp ortaklara üçüncü yıldan sonra teslim edilmişse) ortaklar yalnızca bir yıl boyunca hisse senetlerini elde tutmuş olurlar. Bu yüzden de; dört yıl ortak kaldıktan sonra satış yapılmış olunsa bile, (iki yıldan daha az süre hisse senetleri elde tutulduğu için) elde edilen kazanç üzerinden (yüzde 15 ila yüzde 40 oranında) gelir vergisi ödenmesi gerekiyor.Anonim şirkete ortak olarak giren hissedarlar, şirketin ortaklar pay defterine kaydolur. Yevmiye ve kebir defterlerine de kaydolur. Ve iki yıl boyunca ortak olarak kalındığı bu defterlerden de doğrulanabilir. Ancak vergi avantajı için her durumda şirket ortağının hisse senetlerini de iki yıl boyunca elinde tutması gerekiyor.MALİYE NASIL AÇIKLIYOR?Malatya Vergi Dairesi Başkanlığı kısa süre önce bu konuyu açıklamış... Tek ortaklı anonim şirketini 28 Ekim 2019 tarihinde kuran girişimci, 1 Kasım 2019 iktisap tarihli geçici ilmühaber iktisap etmiş. Maliye iki yıllık sürenin hesabının, şirketin kurulduğu (ortak olunduğu) tarihten (28 Ekim) değil, geçici ilmühaberin edinildiği tarihten (1 Kasım) itibaren başlayacağını belirtmiş. (Şirket hissedarının ortak olduğu tarih ile ilmühaberi edindiği tarih arasındaki tarih birkaç gün geçmiş olsa bile...) “Söz konusu ilmühaberin iktisap tarihinden itibaren iki yıl geçmeden satılması durumunda elde edilen kazancın değer artışı kazancı olarak vergilendirileceği tabiidir” şeklinde de ayrıca vurgulanmış. (Malatya Vergi Dairesi Başkanlığı, 28 Mart 2023 tarih ve 7794 sayılı özelge) Dolayısıyla vergisiz olarak hisse senedi satmak isteyen ortaklar, şirket hisse senetlerini fiilen edinmelerinin kritik önemde olduğunu bilerek hareket etmelerinde yarar var. Anonim şirket yönetimlerinin de bu kriteri dikkate alarak ortaklığa giriş ile hisse senedi teslimi arasındaki süreyi çok kısa tutmak için ayrı bir özen göstermeleri gerekir. Malatya Vergi Dairesi Başkanlığı’na başvuran vatandaşa hisse senedi satışında KDV hesaplanmayacağı da şu şekilde belirtilmiş: “Ortaklık payını temsilen elinizde bulundurduğunuz geçici ilmuhaberlerin tarafınızca satışı işlemi ticari kazanç olarak değerlendirilemeyeceğinden KDV’nin konusuna girmemektedir.”LİMİTED ŞİRKET ORTAKLARIAnonim şirket ortaklarına iki yıl (hisse senetini) elde tutma süresinden sonra tanınan vergi avantajı limited şirket ortakları için geçerli değil. Limited şirket ortakları; ortaklık paylarını üç yıl ya da beş yıl sonra satmış olsalar da elde ettikleri ‘değer artış kazançları’ üzerinden gelir vergisi ödemekle yükümlüler.",2024-10-15 10:51:43
Sandık görevlileri vergi ödeyecek mi,https://www.hurriyet.com.tr/yazarlar/ahmet-karabiyik/sandik-gorevlileri-vergi-odeyecek-mi-42264149,"Yüksek katılımın beklendiği pazar günkü seçimde 191 bin 910 sandığın başında aynı zamanda devlet memurları ve siyasi parti temsilcilerinden oluşan sandık görevlileri de bulunacak. 2 milyondan fazla sandık görevlisi pazar günü kritik bir görev yürütürken aynı zamanda bir ücret de elde edecekler. Seçimde görev yapacak sandık görevlilerine ödenecek ücretin 867 TL civarında olması bekleniyor. Ücret ödenmesi söz konusu olduğunda pek tabii “Bu ücret için bir vergi hesaplanacak mı?” sorusu da akıllara gelecektir.Gelir Vergisi Kanunu’nda (GVK) her ne kadar ücret; “çalışanlara hizmet karşılığı verilen para ve ayınlar” olarak ve “gider karşılığı veya başka adlar altında ödenmiş olması onun mahiyetini değiştirmez” şeklinde tarif edilse de (Md.61) diğer taraftan istisnalar arasında “seçim işlerinde çalıştırılanlara özel kanunlarına göre verilen zaruri gider karşılıkları da” sayıldığından sandık görevlilerine verilen ücretler üzerinden vergi ödenmesi gerekmiyor. (GVK Md.24)AVANS TAZMİNAT ÖDEMESİNDE VERGİ RİSKİ Ücretlerden ve istisnalarından bahsetmişken son günlerde çok sorulan bir soruyu da açıklayalım. Özellikle EYT yasasının devreye girmesinden sonra; işletmeler çalışanlarına “avans olarak kıdem tazminatı ödemesi de” yapabiliyor. Emekli olduktan sonra aynı işyerinde çalışmaya devam edileceği de varsayılarak daha çok bu tip (işten ayrılmadan/emekli olmadan) tazminat ödemeleri yapılabiliyor. Ancak işverenlerin avans olarak kıdem tazminatı ödemesi aynı zamanda ‘vergisiz tazminatı’, ‘vergili tazminat” haline de getiriyor. Kıdem tazminatı normalde; açıklanan tazminat tavanını aşmadığı sürece vergisiz olarak çalışana ödenebiliyor. (Güncel kıdem tazminatı tavanı 19.982,83 TL) Ancak eğer işten emeklilik nedeniyle işten ayrılacak çalışana daha emekli olmadan ‘avans kıdem tazminatı” ödemesi yapılırsa, üzerinden gelir vergisinin de hesaplanması gerekir. (Hesaplanan kıdem tazminatı üzerinden her durumda binde 7,59 oranında Damga Vergisi hesaplanır.)Avans kıdem tazminatı konusunda tereddüt edip Maliye’ye başvuran işverenler de olmuş. Gerekçeleriyle beraber Maliye konuyu şu şekilde açıklamış: “1475 sayılı Kanunun 14.üncü maddesinde hangi şartlar altında kıdem tazminatı ödeneceği açıkça belirtilmekte olup hizmet erbabına kıdem tazminatı ödenebilmesi için iş sözleşmesinin feshedilmesi/sona ermesi gerekmektedir. Dolayısıyla hizmet erbabının iş sözleşmesi feshedilmeden/sona ermeden çeşitli sebeplerle kıdem tazminatı adı altında yapılan ödemelerin kıdem tazminatı olarak değerlendirilmeyeceği tabidir.” (İstanbul Vergi Dairesi Başkanlığı, 19 Aralık 2022 tarih ve 1500056 sayılı özelge)KIDEM TAZMİNATI TAKSİTLE ÖDENEBİLİR Mİ? Normalde; kıdem tazminatı işten ayrılan personele işten ayrıldıktan sonra peşin olarak ödenir. Avans olarak ödenmesi işverene vergi yükümlülüğü doğururken, peşin olarak ödenmemesi de işverene faiz yükümlülüğü doğurur. Kıdem tazminatının gününde ödenmemesi; bankalarca mevduata uygulanan en yüksek faiziyle birlikte ödenmesini gerektirir. Çalışanın rızası alınarak taksitle kıdem tazminatı ödemesi uygulamaları da olabiliyor. Taksitle ödemenin çalışan tarafından kabulü durumunda da her durumda ödeme planına uyulması gerekir. Aksi takdirde işveren için faizle tazminat ödeme yükümlülüğü yine devreye girecektir.",2024-10-15 10:51:45
Yayla evi ve yazlık vergi muafiyetini engeller mi?,https://www.hurriyet.com.tr/yazarlar/ahmet-karabiyik/yayla-evi-ve-yazlik-vergi-muafiyetini-engeller-mi-42261400,"Çevre ve Şehircilik Bakanlığı’na ‘Yapı Kayıt Belgesi’ için müracaat da yapılmış. Emlak vergisinin ödenip ödenmeyeceği konusunda da tereddüt yaşanmış ve konu Maliye’ye sorulmuş. Maliye özetle ‘emlak vergisi ödenmelidir’ demiş. “Devlete ait arsa veya arazi üzerine üçüncü kişiler tarafından inşa edilen binaların emlak vergisinin, arsa veya arazi payı ilave edilmeden tahakkuk ettirilerek, söz konusu binaların maliki, varsa intifa hakkı sahibi, her ikisi de yoksa binalara malik gibi tasarruf edenlerden tahsil edilmesi gerekmektedir.” (Bolu Defterdarlık Gelir Müdürlüğü, 31 Aralık 2021 tarih ve 22711 sayılı özelge) YAZLIKLAR NE OLACAK?  Emekliler (ev hanımları ve işsizler) için emlak vergisi muafiyeti ‘tek bir konutu olanlar’ için geçerli. Ve normalde yazlıklar-dağ evleri için muafiyetten de yararlanılamıyor. Ancak emekli vatandaş, yılın tümünü tek konutu olan yazlığında geçiriyorsa ve bu durum ikametgâh belgesi, elektrik, su faturası gibi belgelerle doğrulanabiliyorsa emekli vatandaş bu tek (brüt 200 m2’yi aşmayan) konutu/yazlığı için emlak vergisi muafiyetinden (diğer şartları da taşıdığı sürece) yine yararlanabilir.TAPUDA KONUT GERÇEKTE İŞYERİ Tapuda konut olarak kayıtlı taşınmazlar üzerinden günlük-saatlik kiralama yapılarak gelir de elde edilebiliyor. Tapuda konut olarak görünen gayrimenkul, fiilen işyeri olarak kullanılıyor bu durumda... Mülk sahiplerinin günlük-saatlik kiralama yapılan taşınmazları için; emlak vergisini düşük oranlı (binde bir) konut olarak değil, daha yüksek oranlı (binde 2) işyeri olarak ödemeleri gerekiyor. (Büyükşehirlerde oranlar iki kat artırımlı olarak uygulanıyor.) Konutun tamamı değil de bir kısmı işyeri olarak kullanılabilir. Bu durumda da yine taşınmaz için artık işyerine özel vergi oranı üzerinden emlak vergisinin ödenmesi gerekir. Belediyeye bildirimde de bulunularak artık işyerinin tabi olduğu orandan (izleyen yıldan itibaren) vergi ödenmesi gerekiyor.İŞYERİ AMA EV KULLANIMINDA Tam tersi durumlar da olabiliyor... Tapuda işyeri olarak kayıtlı olmasına rağmen, fiilen konut olarak kullanılan taşınmazlar için de tereddüt yaşanabiliyor. Mülk sahipleri bu durumda iki kat fazla emlak vergisi ödeme durumuyla da karşılaşabiliyor. Konutlarda binde bir oranında uygulanan emlak vergisi işyerlerinde binde 2 oranında uygulanıyor. (Büyükşehirlerde oranlar iki kat artırımlı olarak uygulanıyor.) Mülk sahipleri, belediyeye başvurarak yüksek oranlı emlak vergisi ödemek yerine, fiilen konut olarak kullanılan mülkleri için düşük oranlı (konut) emlak vergisi ödeyebilir. BİTTİ.GELİR GETİRMEYEN İŞYERİ MUAFİYETİ ENGELLEMİYORBrüt 200 m2’yi geçmeyen tek bir konutu olan emeklinin, ayrıca işyeri olduğunda bu işyerinden gelir de elde ediyorsa konutu için yararlandığı emlak vergisi avantajı kayboluyor. Ancak eğer işyerinden gelir elde edilmiyorsa tek konut için sıfır oranlı emlak vergisi avantajından yine yararlanılabilir. Gelir getirmeyen işyeri, arsa ve araziye sahip olmak, tek konut için indirimli vergi oranından yararlanmaya engel teşkil etmiyor.",2024-10-15 10:51:46
Nafaka ve yetim aylığı vergi avantajına engel mi?,https://www.hurriyet.com.tr/yazarlar/ahmet-karabiyik/nafaka-ve-yetim-ayligi-vergi-avantajina-engel-mi-42260822,"Maliye özetle “Yetim aylığı almanız ve indirimli bina vergisi oranı (sıfır) uygulaması için gerekli diğer şartları sağlamanız halinde, brüt 200 metrekareyi geçmeyen tek meskeniniz için vergi avantajından yararlanabilirsiniz” şeklinde cevaplamış. (İzmir Vergi Dairesi Başkanlığı, 01 Temmuz 2022 tarih ve 355712 sayılı özelge)Muafiyetin şartlarından biri de “gelir elde etmiyor” olmak. Geliri sosyal güvenlik kurumlarından aldıkları aylıktan ibaret bulunanlar da muafiyetten yararlanabiliyor. Ayrıca; nafaka geliri elde edenlerin de muafiyetten yararlanmaları engellenmiyor. Yetim aylığı da aynı şekilde, sıfır oranlı emlak vergisi avantajından yararlanmayı engellemiyor. Emlak vergisi avantajından; emekliler, ev hanımları ve işsizler yararlanabiliyor. Ayrıca engelliler, gaziler ve şehit yakınları da brüt 200 metrekareyi geçmeyen tek konutları için emlak vergisi avantajından yararlanabiliyor.ENGELLİLER GELİRİ OLSA DA YARARLANABİLİREngelliler, gelirleri olsa da emlak vergisi avantajından yine yararlanabilirler. Tek konutunu kiraya verip yakınlarının yanında kalsa da, tek konutları için indirimli (sıfır oranlı) emlak vergisi hakkından yararlanabiliyorlar. Tek konutu olan engelliler, kira geliri elde ettiği başkaca işyerleri olsa da, tek konut için tanınan emlak vergisi avantajından yararlanabilir.MUAFİYET İÇİN BELEDİYEYE BAŞVURUEmlak vergisi muafiyetinden yararlanmak için, mülk sahiplerinin ilçe belediyelerine formla başvurmaları yeterli. İlgili formlar ve taahhüt belgesi, 38 ve 44 Seri No’lu Emlak Vergisi tebliğlerinin ekinde yer almakta. Başvuru sırasında belediyeye verilen beyan ve taahhüt yeterli oluyor. Belediyeler, ilgili gayrimenkule ilişkin öncelikle kendi kayıtlarında bulunan bilgi ve belgelerden faydalanacaklar, gerek duymaları halinde bildirimlerin kontrolü amacıyla gayrimenkullerde yoklama ve tespit yapabilecekler.EŞ ÇALIŞIYORSA MUAFİYET KALKAR MI?Mülk sahipleri, kendileri geliri elde etmese de, eşleri gelir elde ettiğinde tereddüt yaşayabiliyor. Eşi çalışan mülk sahipleri de; diğer koşulları taşımak şartıyla ‘tek konutları için emlak vergisi avantajından’ yararlanmaya yine devam edebilir.FAİZ GELİRİNDE GÜNCEL SINIRBelli bir tutara kadar faiz, repo vb. gelir elde edenler, emlak vergisi muafiyetinden yine yararlanabiliyor. 2022 yılında elde edilen faiz, repo vb. geliri (menkul sermaye iradı) tutarı 70 bin lirayı aşmışsa, 2023 yılının emlak vergisinin ödenmesi gerekiyor, muafiyetten yararlanılamıyor. Gelecek yıl ödenecek emlak vergisi için de sınırları belirtelim... 2023 yılında elde edilecek faiz, repo vb. gelir (menkul sermaye iradı) tutarı 150 bin lirayı aşmışsa, 2024 yılının emlak vergisinin ödenmesi gerekiyor, muafiyetten yararlanılamıyor.YARIN: YAZLIKLAR VE YAYLA EVLERİ İÇİN MUAFİYET UYGULANIYOR MU?",2024-10-15 10:51:47
2023 Emlak Vergisi hangi değer üzerinden ödenecek?,https://www.hurriyet.com.tr/yazarlar/ahmet-karabiyik/2023-emlak-vergisi-hangi-deger-uzerinden-odenecek-42260202,"Konutun-işyerinin geçen yılki emlak rayiç değeri yüzde 61.465 (yüzde 122.93/2) oranında artırılarak, 2023 emlak vergi değeri hesaplanıyor. Gayrimenkulün emlak rayiç değeri üzerinden konutlar için binde 1 (büyükşehirlerde binde 2) emlak vergisi hesaplanıyor.  İşyerlerinde ise emlak vergi değerinin binde 2’si (büyükşehirlerde binde 4) oranında emlak vergisi hesaplanıyor.Emlak vergisinin ilk taksiti mart ayından mayıs sonuna kadar ödenebiliyor, ikinci taksitin ise kasım sonuna kadar ödenmesi gerekiyor. Belediyelerin internet sitesinden kredi kartıyla ödeme imkânı da mevcut. Süresinde ödenmeyen vergiler için aylık yüzde 2.5 oranında gecikme zammı uygulanıyor. RAYİÇ DEĞER HESAPLAMA ÖRNEĞİ2022 emlak vergisi değeri üzerinden, 2023 emlak vergisi değerinin nasıl hesaplanacağı, Emlak Vergisi Kanunu Genel Tebliği’nde (Seri No: 82) örnekle açıklanıyor. Tebliğde; Manisa ili, Akhisar Belediyesi sınırları içinde yer alan bir konut örnek verilmiş. 2022 yılı emlak vergisi değeri 950 bin lira iken, 2023 yılı emlak vergi değeri, yeniden değerleme oranı dikkate alınarak 1 milyon 533 bin lira olarak hesaplanmış.MUAFİYETTEN KİMLER YARARLANABİLECEK?Brüt 200 m2’yi aşmayan tek konutu olan mülk sahiplerine emlak vergisinde avantaj tanınıyor, yasada belirtilen şartları taşıyanlar emlak vergisi ödemiyor. (Emlak Vergisi Kanunu-EVK- Md. 8) Emeklilerin başkaca gelirleri de yoksa brüt 200 m2’yi aşmayan tek konutları için ‘sıfır oranlı emlak vergisi avantajından’ yararlanabiliyor. Ev hanımları, işsizler, engelliler, gaziler ve şehit yakınları da aynı avantajdan yararlanıp vergi ödeme yükümlülüğünden muaf tutuluyor.Tek konutta hissedar olan mülk sahipleri de (emekliler, ev hanımı, engelliler ve işsizler) sıfır oranlı vergi avantajından yararlanabilir. 200 m2’yi aşmayan tek konuttaki hisselerine isabet eden kısım için mülk sahipleri emlak vergisi muafiyetinden yine yararlanabilir. İki ayrı konutu olanların her iki konutu için de emlak vergisinin ödenmesi gerekiyor. İki konutun metrekare toplamlarının, 200 metrekarenin altında olması da muafiyetten yararlanma imkânını sağlamıyor.İŞYERLERİNDE MUAFİYETOrganize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar da daimi bina vergisi muafiyetine tabi. (EVK Md.4/m) Muafiyet kapsamına giren işyerlerinin sahibi işletmeler bu mülklerini eğer kiraya vermişlerse vergi avantajı da ortadan kalkıyor.  Mülk sahibi olan işletmenin; taşınmazı aynı ortaklık yapısına sahip grup/aile şirketlerine kiraya vermiş olması da durumu değiştirmiyor yine emlak vergisinin ödenmesi gerekiyor.Yarınki ve perşembe günkü yazılarımızda emlak vergisi muafiyetinin uygulanmasına yönelik diğer kritik noktaları da ele almaya devam ediyoruz.EMLAK VERGİSİ ORANLARI (BİNDE)YARIN: NAFAKA VE YETİM AYLIĞI VERGİ AVANTAJINI ENGELLER Mİ?",2024-10-15 10:51:48
EYT’lilere iki farklı avantaj; ‘sigorta primi’ ve ‘emlak vergisi’,https://www.hurriyet.com.tr/yazarlar/ahmet-karabiyik/eytlilere-iki-farkli-avantaj-sigorta-primi-ve-emlak-vergisi-42256566,"Önce çalışmaya devam edecek EYT’lilerin sağlayacağı ‘net maaş artışı’ avantajından bahsedelim... Ki zaten EYT yasası daha çıkmadan önce de (3 Ocak 2023 Hürriyet) bu avantajdan bahsetmiştik... Nitekim; EYT yasasının yürürlüğe girmesinden sonra emekli olup tekrar çalışmaya başlayan EYT’liler,  (brüt ücretleri artmamasına rağmen) halihazırda daha çok net maaş elde etmeye başladılar da...ÇALIŞAN EYT’LİNİN NET MAAŞI NASIL VE NE KADAR ARTIYOR?Asgari ücretli bir EYT’linin bordro kalemleri üzerinden konuyu örneklendirelim... Güncel brüt asgari ücret: 10.008 TL. Bu brüt ücret üzerinden emekli olmayan bir çalışan ‘8 bin 507 lira’ net maaş elde ediyor. EYT’li bir asgari ücretlinin net maaşı ise 9 bin 145 TL. Asgari ücretli emekliler her ay, 638 lira daha fazla net maaşı banka hesaplarında görüyorlar. Aradaki farkın nedeni; emeklilerden daha az sigorta priminin kesiliyor olması. Emekli olmayan çalışanın brüt ücretinden yüzde 15 oranında (14 işçi SGK primi ve yüzde 1 işsizlik sigortası primi) sigorta primleri kesilirken, emekli çalışanlardan ise yüzde 7,5 oranında sigorta primi kesiliyor. Emekli çalışanlardan kesilen sigorta primi oranı yarı yarıya daha az... Emekli (asgari ücretli) çalışanın brüt maaşından daha az sigorta primi (750,60 lira) kesildiğinden net maaşı da daha yüksek hesaplanıyor. Emekli olmayan asgari ücretliden kesilecek sigorta primleri toplamı ise 1.501 liraEmekli (asgari ücretli) çalışanların brüt ücretlerinden gelir vergisi (113 lira) kesiliyor olsa da, sigorta prim kesintisindeki avantajlı durumları, bu vergiyi de telafi ederek daha yüksek (aylık 638 lira) net maaş almalarını sağlıyor.ÇALIŞMAYAN EYT’Lİ İÇİN EMLAK VERGİSİ AVANTAJITek konutu olan emekliler başka bir gelirleri de yoksa bu konutları için emlak vergisinden muaf tutuluyor. (Ev hanımları, işsizler, engelliler, gaziler ve şehit yakınları için de aynı avantaj uygulanıyor.) EYT’liler de; brüt 200 m2’yi geçmeyen tek konutları için emlak vergisi avantajından yararlanabilirler ancak bu avantajları 2024 emlak vergisi ödemesi için geçerli olacak. Çünkü emlak vergisi avantajı, emekli olunan yıldan (2023) itibaren değil, takip eden yıldan (2024) itibaren kullanılabiliyor.EMLAK VERGİSİ MUAFİYET ŞARTLARIEmlak vergisinden muaf olmayanların, mayıs ayı sonuna kadar verginin ilk taksitini ödemesi gerekiyor. Muafiyetten yararlanabilecek emekli vatandaşlarımız için emlak vergisi avantajının diğer kritik noktalarını da hatırlatmakta yarar var... Emlak vergisi avantajı için konutun kayıtlı olduğu belediyeye form doldurularak başvurmak gerekiyor. Belediyeye başvuru formu (beyan ve taahhüt) dışında başkaca bir belge ibraz edilmesine gerek kalmıyor. İlgili formlar ve taahhüt belgesi, 38 ve 44 Seri No’lu Emlak Vergisi tebliğlerinin ekinde yer almakta. Belediyelerin; ilgili gayrimenkule ilişkin öncelikle kendi kayıtlarında bulunan bilgi ve belgelerden faydalanmaları gerekiyor, gerek duymaları halinde bildirimlerin kontrolü amacıyla gayrimenkullerde yoklama ve tespit de yapabiliyorlar.Emeklilerin muafiyetini etkileyebilecek faiz gelirlerinden de bahsedelim... Eğer 2022 yılında elde edilen faiz, repo vb. geliri (menkul sermaye iradı) tutarı 70 bin lirayı aşmışsa, 2023 yılının emlak vergisinin ödenmesi gerekiyor, muafiyetten yararlanılamıyor. 2023 yılında elde edilecek faiz, repo vb. gelir (menkul sermaye iradı) tutarı 150 bin lirayı aşmışsa, 2024 yılının emlak vergisinin ödenmesi gerekiyor, muafiyetten yararlanılamıyor. Bu tutarların altında faiz geliri elde eden emekliler (diğer şartları da taşıdıklarında) sıfır oranlı emlak vergisi avantajından yararlanılabiliyor. Mayıs ayı içerisinde; emekliler dışında, ev hanımı, işsizler ve engellilere tanınan emlak vergisi muafiyetinin ayrıntılarını ayrıca ele alacağımızı da şimdiden duyurmuş olalım.",2024-10-15 10:51:50
"Esnaf, doktor avukatlar için vergi barışı kriterleri",https://www.hurriyet.com.tr/yazarlar/ahmet-karabiyik/esnaf-doktor-avukatlar-icin-vergi-barisi-kriterleri-42253237,"Bakkal, kasap, manav gibi ticari faaliyetlerini şahsen yapanlar da; doktor, avukat, mimar, mali müşavir gibi serbest meslek kazancı elde edenler de şahsen gelir vergisi ödevlerini (mükellefiyetlerini) yerine getirmekteler. Nasıl ki şirketlerin faaliyetleri vergi incelemesine tabi ise vergi riskleri taşıyorsa, şahsen gelir vergisi mükellefi olanlar da vergi incelemesi riski taşıyorlar...Vergi barışı yoluyla, şahsen gelir vergisi mükellefi olanlar da ‘vergi incelemesine tabi olmama’ güvencesi elde edebiliyor. Geçmiş beş yıla yönelik matrah artırımı yoluyla ve nispeten düşük sayılabilecek bedeller ödeyerek ‘incelenmeme güvencesi’ kazanmak mümkün... Peki vergi barışından yararlanmak için yasal kriterler neler? Örnek hesaplamalarla şahsen mükellef olanlar için vergi barışının koşullarını mercek altına alıyoruz.1) HANGİ DÖNEMLER İÇİN VERGİ BARIŞI SAĞLANABİLİR?Henüz zamanaşımı süresi dolmamış yıllar olan 2018, 2019, 2020, 2021 ve 2022 dönemleri için vergi barışı-matrah artırımı yapılabiliyor. Yalnızca tek bir dönem için de, birden fazla dönem için de matrah artırımı yapılabiliyor.2) BAŞVURU VE ÖDEME TARİHLERİ 31 Mayıs 2023 tarihine kadar başvuru yapılabilecek. Matrah artırımı sonrası hesaplanan vergiler, peşin ödenmek istenirse 30 Haziran’a kadar tek seferde ödenebilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödemeyi tercih edenlerin (12 taksit ve 1,09 katsayı uygulanarak) ilk taksiti 30 Haziran’a kadar ödemesi gerekiyor.3) BARIŞ SONRASI VERGİ İNCELEMESİ YAPILMAYACAK MI? “Artırımda bulunulan yıllar için yıllık gelir vergisi incelemesi ve bu yıllara ilişkin olarak bu vergi türleri için daha sonra başka bir tarhiyat yapılmaz.” (7440 sayılı yasa Md. 5/1)Artırımda bulunulmayan yıllar veya dönemler için Maliye’nin vergi incelemesi yapma hakkı devam ediyor. Matrah arttırımının, mükelleflerin defter ve belgelerin saklama ve ibraz mecburiyetini ortadan kaldırmadığını belirtmekte de yarar var.4) DOKTOR, AVUKAT, MİMARLAR İÇİN KRİTERLERBilanço usulüne göre defter tutanlar ile serbest meslek kazancı elde edenler için matrah artırım oranları ve en az artırım yapılabilecek tutarları aynı. (Tablo 1)2020 yılı için incelenmeme güvencesi elde etme isteyen (serbest meslek erbabı) mükellef üzerinden konuyu örnekleyelim... Daha önce beyan ettiği 2020 gelir vergisi matrahını, önce yüzde 25 oranında arttırıp (Artırılan matrah 105.800 TL’nin altı olamıyor), bu tutarın üzerinden yüzde 15 oranında vergi ödeyecek. Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 20 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor.2022 İÇİN İLAVE KRİTERLER2022 yılına ait gelir vergisinin beyan dönemi (31 Mart 2023) henüz sona ermemişken vergi barışı yasalaştığından, 2022 yılına özel matrah artırımı için ilave kriterler getirildi. 7440 sayılı yasanın uygulanmasına yönelik 1 No’lu tebliğde 2022 için matrah artırımı kriterleri (serbest meslek kazançları için) örnekle de açıklanıyor. (Örnek 4)2022 yılında 600 bin liralık matrahı olan mükellefin, yasanın öngördüğü diğer iki kriter de dikkate aldığında en az 1.226,115 liralık matrah üzerinden vergi barışından yararlanabileceği görülüyor. (Tablo 2) Bu 1.226.115 liralık matrah üzerinden yüzde 25 artırım yapıldığında 306.528,75 lira üzerinden (yüzde 20) 61.305,75 lira vergi barışı ödemesi yapılması gerekiyor. Söz konusu vergi İlk taksit ödeme süresi içerisinde peşin ödenirse yüzde 10 indirim de ayrıca uygulanabilecek. Taksitle ödeme yapacaklar için (12 taksit ve 1,09 katsayı uygulanarak) ilk taksit 30 Haziran’a kadar ödenebiliyor.",2024-10-15 10:51:51
Mülk sahipleri Vergi Barışı’ndan nasıl yararlanabilir?,https://www.hurriyet.com.tr/yazarlar/ahmet-karabiyik/mulk-sahipleri-vergi-barisindan-nasil-yararlanabilir-42249203,"Haftalık, günlük veya benzeri şekilde kısa süreli konut kiralamalarında da (500 TL altı bile olsa) tüm kira bedellerinin yine bankadan (veya posta idareleri aracılığıyla) ödenmesi zorunlu. (268 ve 298 Seri No.lu Gelir Vergisi Genel Tebliğleri) Enflasyon etkisiyle artık 500 lira altı konut kira ödemesine rastlanması da pek mümkün olmadığından aslında “Tüm kira ödeme işlemleri için bankadan ödenme zorunluluğu vardır” da diyebiliriz. Maliye’nin getirdiği bu zorunluluktaki amaç; kira gelirlerinin beyanındaki kayıt dışılığı önlemek. Her ne kadar son yıllarda sürekli mükellef sayısı artmış olsa da (2 milyon 368 bini geçmiş durumda) belli ki bir kısım kira işlemleri hâlâ kayıt dışı olarak gerçekleşmekte.Şimdi Vergi Barışı yasasıyla cezalı vergi ödeme riskini tamamen ortadan kaldırmak isteyen mülk sahipleri için Maliye ile el sıkışma, barışma imkânı tanınıyor. Vergi Barışı’ndan yararlanan mülk sahipleri düşük sayılabilecek maliyetlere katlanıp vergi (Barışı) ödemesi yaparak Maliye’nin incelenmeme güvencesine sahip oluyorlar.Peki, Vergi Barışı ile ilgili mülk sahipleri nelere dikkat edecek? Kriterleri neler? Merak edilen yönlerini örnek hesaplamalarla ele ala1- Hangi dönemler için barıştan yararlanılabilir?2018, 2019, 2020, 2021 ve 2022. Bu yıllar için matrah arttırımı yapıldığında bu yıllara ait gelirlere ilişkin artık vergi incelemesine tabi olma riski de kendiliğinden sonlanıyor. Maliye, normalde geçmiş 5 yıl için vergi incelemesi yapabiliyor. Geçmiş beş yılın tamamı için de, herhangi bir (veya birkaç) yıl için de vergi barışından yararlanmak mümkün.2- Ne kadar ödeme yapılacak?Geçmiş beş yılın hangisi için ne kadar ödeme yapılması gerektiği tabloda görülebilir. Örneğin; 2020 yılı için vergi incelemesi riskinden kurtulmak isteyenler, daha önce beyan ettikleri GV matrahını, yüzde 25 oranında arttıracak (Arttırılan matrah 42.320 TL’nin altında olamıyor), bunun da yüzde 15’ni ödeyecekler. Arttırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı (en az matrah tutarı üzerinden) olarak yüzde 15 değil, yüzde 20 oranı dikkate alınacak. Her bir dönem için ayrı ayrı 20 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor.3- Hiç beyanname vermeyenler ne kadar ödeme yapacak?2018 için 37.600 lira, 2019 için 39.840 lira, 2020 için 42.320 lira, 2021 için 44.960 lira, 2022 için 80.000 lira ödendiğinde, geçmiş beş yılın vergisi sorulmayacak. İlgili yıllarda kira gelirinden dolayı beyanname verme sınırını aşmayanlar için zaten vergi riski olmadığını da belirtelim. “Hangi yıl için en az ne kadar kira geliri elde edildiğinde beyanname verme, vergi ödeme zorunluluğu bulunmuyordu?” sorusunun cevabı da aşağıdaki tablodan görülebilir. (Tablo 1)4- Başvuru ve ödeme tarihleri ne zaman?31 Mayıs 2023 tarihine kadar başvuru yapılabilecek. Matrah artırımı sonrası hesaplanan vergiler, peşin ödenmek istenirse 30 Haziran’a kadar tek seferde ödenebilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödeme yapacaklar için (12 taksit ve 1,09 katsayı uygulanarak) ilk taksit 30 Haziran’a kadar ödenebiliyor. (Tablo 2)2022 İÇİN FARKLI KRİTERLER2022 kira gelirlerinin beyan dönemi (31 Mart 2023) henüz sona ermemişken vergi barışı yasalaştığından, 2022 için matrah artırımında bulunacaklar için ilave kriterler getirildi. 7440 sayılı yasanın uygulanmasına yönelik 1 no. lu tebliğde 2022 için matrah artırımı kriterleri örnekle açıklanıyor. (8 no.lu örnek) 2021’de 200 bin lira, 2022 de 350 bin lira gelir (gayrimenkul sermaye iradı) elde eden mükellef örneği üzerinden kıyaslama sonrası beyan edilmesi gereken matrah artırım tutarı tabloda (aşağıda) açıklanıyor. (Tablo 3)",2024-10-15 10:51:53
"İşletmeler, kayıtlarındaki uyumsuzlukları nasıl giderecek?",https://www.hurriyet.com.tr/yazarlar/ahmet-karabiyik/isletmeler-kayitlarindaki-uyumsuzluklari-nasil-giderecek-42245295,"Kayıtlarda ‘var’ görünür ama işletmede fiziken ‘yoktur’. Ürün veya makine teçhizat da olabilir, demirbaş da olabilir... Veya tam tersi; işletmede fiziken ‘vardır’ ama kayıtlarda ‘yoktur’. Diğer yandan işletmelerin kasa ve stok kayıtlarında görünen miktarlar ve ortakların hesaplarında görünen miktarlar da gerçeği yansıtmıyor olabilir... 7440 sayılı yasa çerçevesinde; işletmelerin kayıtlarındaki uyumsuzlukları nasıl giderebileceklerini üç ana başlıkta ele alıyoruz. 1) KAYITLARDA GÖRÜLMEYENLERÖncelikle son başvuru tarihini belirtelim: 31 Mayıs 2023... Bu tarihe kadar gelir ve kurumlar vergisi mükellefleri işletmede mevcut olduğu hâlde kayıtlarda yer almayan emtia, makine, teçhizat ve demirbaşları (kendilerince veya bağlı oldukları meslek kuruluşunca tespit edilecek) rayiç bedel ile bir envanter listesi ile vergi dairelerine bildirmek suretiyle defterlerine kaydedecekler. Beyan edilen; makine, teçhizat, demirbaş ve emtiaların bedeli üzerinden tabi olduğu oranların yarısı esas alınarak KDV hesaplanacak ve ayrı bir beyanname ile beyan edilecek (Beyanname verme süresi içinde de vergi ödenecek). Yapılan beyandan sonra mükelleflere, ‘belgesiz mal bulundurduğu gerekçesiyle cezalı KDV tarhiyatı yapılmayacağının’ ve geçmişe yönelik vergi cezası uygulanmayacağının güvencesi de veriliyor.Özel tüketim vergisi (ÖTV) konusuna giren mallar için de stok beyanı yapılabilecek ve belgesiz mal bulundurma gerekçesiyle cezalı işlem yapılmayacağının güvencesi de yasayla sağlanmış oluyor.2) FİZİKEN İŞLETMEDE BULUNMAYANLARGelir ve kurumlar vergisi mükellefleri kayıtlarında yer aldığı hâlde işletmelerinde bulunmayan emtia, makine, teçhizat ve demirbaşlarını 31 Mayıs 2023’e kadar fatura keserek kayıtlarından çıkarabilecekler.- Emtialar bakımından; aynı nev’iden emtialara ilişkin cari yıl kayıtlarına göre tespit edilen gayrisafi kâr oranının,- Makine, teçhizat ve demirbaşlar bakımından; kendilerince veya bağlı oldukları meslek kuruluşunca tespit edilecek rayiç bedellerinin, dikkate alınarak fatura düzenlenmesi gerekiyor.İşlemler sonucunda ödenmesi gereken KDV’nin, ilk taksiti beyanname verme süresinde, diğerleri takip eden birinci ve ikinci ayda olmak üzere üç eşit taksitte ödenecek. İşletmeler böylece; fiziken işyerlerinde olmayan stokları kayıtlarından da çıkarmış olacaklar, diğer yandan bu işlemlerden dolayı geçmişe yönelik vergi cezası ve gecikme faizi uygulanmayacağının güvencesini de sağlamış olacaklar.3) KASADAKİ VE STOKLARDAKİ UYUMSUZLUKLAR Bilanço esasına göre defter tutan kurumlar vergisi mükelleflerine, 31 Aralık 2022 tarihli bilançolarında görünen ancak fiilen kasasında bulunmayan tutarlar için yüzde 3 oranında vergi ödeyerek uyumsuzluklarını giderme imkânı tanınıyor. Vergi dairesine 31 Mayıs’a kadar bu işlem için beyanname verilmesi gerekiyor.Kasa mevcutları dışında; işletmenin esas faaliyet konusu dışındaki işlemleri dolayısıyla (ödünç verme ve benzer nedenlerle ortaya çıkan) ‘ortaklarından alacaklı bulunduğu tutarlar’ ile ‘ortaklara borçlu bulunduğu tutarlar’ arasındaki net alacak tutarları ile bunlarla ilgili diğer hesaplarda yer alan işlemler için de yüzde 3 oranında vergi ödenerek kayıtların fili/kaydi uyumunu sağlamak mümkün hale getirilebilecek.",2024-10-15 10:51:55
5 soruda şirketler için vergi barışı,https://www.hurriyet.com.tr/yazarlar/ahmet-karabiyik/5-soruda-sirketler-icin-vergi-barisi-42241305,"Hataen yapılan işlemler de olası bir vergi incelemesinde şirkete ekstra maliyetler yükleyebilir. Kayıtdışı işlemleri olan şirketler içinse vergi incelemesinin yaşanması zaten büyük bir risk.Vergi barışı yasasıyla şimdi şirketlere Maliye ile el sıkışma imkânı tanınıyor. Geçmiş beş yılın (2018, 2019, 2020, 2021 ve 2022) tümü için de, herhangi bir (veya birkaç) yıl için de Maliye ile barış imzalamak mümkün. Maliye ile vergi barışına katılan şirketler vergi inceleme riskini ortadan kaldırmış oluyorlar. Maliye, matrah artırımı yapan şirketlerden ek bir vergi tahsilatı yaparak inceleme hakkından vazgeçmiş oluyor, şirketlerse makul sayılabilecek tutarlarda ödeme yaparak incelenmeme güvencesi edinmiş oluyorlar.Şimdi şirketler için vergi barışının koşullarına ilişkin kritik soruları sırasıyla cevaplayalım.1) BAŞVURU VE ÖDEME TARİHLERİ NE ZAMAN? 31 Mayıs 2023 tarihine kadar başvuru yapılabilecek. Matrah artırımı sonrası hesaplanan vergiler, peşin ödenmek istenirse 30 Haziran’a kadar tek seferde ödenebilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödeme yapacaklar için (12 taksit ve 1,09 katsayı uygulanarak) ilk taksit 30 Haziran’a kadar ödenebiliyor.2) YENİ VERGİ NASIL HESAPLANACAK? 2020 yılı için vergi incelemesi riskini kaldırmak isteyen şirket örneği üzerinden konuyu açıklayalım. Daha önce beyan ettikleri (2020 yılı) Kurumlar Vergisi (KV) matrahını, yüzde 25 oranında arttıracaklar, bunun da yüzde 15’ni ödeyecekler. Arttırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 20 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor. Ancak her yıl için belirlenmiş asgari matrah tutarları da mevcut. 2020 yılı örneği için; bildirilecek asgari matrah (o yıl için zarar beyan edilmiş olsa dahi) en az 230.000 TL olabilecek. Bu matrah üzerinden de yüzde 15 oranında vergi barışı karşılığı olarak (2020 yılı için) 34.500 TL ödenecek. Arttırım oranı ve bildirilmesi gereken asgari matrahlar, Tablo-1’de yıllar itibariyle yer almakta.Matrah veya vergi artırımında bulunan şirketlerin, defter ve belgelerin muhafaza ve ibrazına ilişkin yükümlülüklerinin devam ettiğini de ayrıca belirtmekte yarar var.3) KDV VE GV STOPAJLARI İÇİN VERGİ ORANLARIŞirketler; Tablo 2’de yer alan oranlarda geçmiş beyannamelerinde yer alan (hesaplanan) KDV’lerini artırdığında vergi barışı hükümlerinden yararlanılabiliyor. Muhtasar beyanname ile beyan edilmesi gereken ücret GV Stopajı için de vergi barışından Tablo 3’de yer alan oranlarda artırım yaparak vergi barışı hükümlerinden yararlanabiliyor. Daha önceden vergi barışı kapsamında olmayan “kâr payı stopajları da 7440 sayılı kanunla barış kapsamına alındı. Ancak kâr payı ödemelerinde stopaj artırımından yararlanabilmek için, kurumlar vergisi matrahı yönünden de artırım yapılması (ön şart olarak) gerekiyor.4) ÖDEME YAPILMAZSA HAKLAR KAYBOLUYOR MU? Matrah artırımı yaptıktan sonra, yasada belirlenen koşullara uygun olarak ödeme yapılmazsa, vergi barışı-matrah artırımı hükümlerinden yararlanılamıyor. Yani ‘incelenmeme güvencesi’ ortadan kalkıp, Maliye’nin dilediği zaman ‘vergi incelemesi yapma hakkı’ tekrar devreye giriyor. Ayrıca gecikme zammıyla (güncelde aylık yüzde 2,50 oranında) beraber yeni hesaplanan (arttırılan) vergilerin takip ve tahsiline de devam edilebiliyor.Matrah artırımında taksitli ödeme seçeneğini tercih edenler; haziran ve temmuz (birinciyle ikinci) taksitlerinin ödemelerini aksatmamak koşuluyla, kalan taksitlerden süresinde ödenmeyen veya eksik ödenenlerini son taksiti izleyen ayın sonuna kadar hesaplanacak geç ödeme zammı ile birlikte ödemesi halinde vergi barışı hükümlerinden yine yararlanılabilecekler.5) 2022’YE ÖZEL BARIŞ KOŞULLARI NELER?2022 yılına ilişkin matrah artırımında bulunulabilmesi için; kurumlar vergisi beyannamesinin verilmiş olması ve bu beyannamelerde beyan edilen vergiye esas matrahların,- 2021 takvim yılında beyan edilen matrahın yüzde 122,93 oranında artırılması suretiyle bulunan tutar ile,- 2022 takvim yılı üçüncü geçici vergilendirme döneminde beyan edilen matrahın yüzde 40 oranında artırılması suretiyle bulunan tutarın, yüksek olanından az olmaması gerekiyor.2022 için; 2023’te matrah azaltıcı nitelikte düzeltme beyannamesi verilmesi durumu varsa veya 2022 üçüncü geçici vergilendirme dönemi beyannamesi verilmemişse yeni kriterler devreye girdiğinden ayrıca değerlendirilerek işlem yapılmalıdır.",2024-10-15 10:52:00
Varlık Barışı’nda son 10 gün,https://www.hurriyet.com.tr/yazarlar/ahmet-karabiyik/varlik-barisinda-son-10-gun-42237585,"Vergi barışı yasası da artık yürürlükte; 31 Mayıs’a kadar başvurulabilecek ve 30 Haziran’a kadar ilk taksit ödenebilecek.Diğer yandan geçen yıl (1 Temmuz 2022 tarihli, 7417 sayılı kanunla) yürürlüğe giren “Varlık Barışı Yasası” da gözden kaçmasın, buna başvuru yapmak isteyenler için de artık son 10 gündeyiz.Yurtdışı ve yurtiçi varlıklarını bildirip/beyan edip/kayda aldırıp vergi inceleme riskini de kaldırmak isteyen şahıs ve şirketler için varlık barışının koşullarını 31 Mart öncesi son kez hatırlatalım...VERGİ ORANI YÜZDE 331 Mart 2023’e kadar başvurulduğunda yüzde 3 oranında vergi ödenecek. Yurtdışı varlıklara yönelik; yasanın yayımlanmasından sonra kısa sürede başvuranlar için vergi oranı daha düşük uygulanabiliyordu. 30 Eylül 2022’ye kadar başvuru yapanlar yüzde 1 oranında, 31 Aralık 2022’ye kadar başvuranlar yüzde 2 oranında vergi ödemekle yükümlüydüler. Bu sürelerde başvuru yapmayıp 31 Mart 2023’e kadar başvuranlar ise yüzde 3 oranında vergi ödeyecek. (Kurumlar Vergisi Kanunu, Geçici Md. 15)ÖDENEN VERGİNİN İADESİVarlık barışı için bildirimde bulunulan banka veya aracı kurumlar, vergiyi (yurtdışı varlıklar için) peşin olarak başvurandan tahsil edip ertesi ayın 15’ine kadar vergi dairesine ödemek zorunda. 7417 sayılı kanunla gelen varlık barışı uygulamasıyla ilk kez; bildirimde bulunanlara “ödenen verginin iadesi” de yapılabiliyor. Banka veya aracı kuruma bildirim yapılıp “ülkeye getirilen varlık” eğer bir yıl boyunca bildirim yapılan hesapta tutulursa, ilk başta ödenen vergi iade edilecek.HANGİ VARLIKLAR İÇİN BARIŞ YAPILABİLİYORYurtdışında bulunan para, altın, döviz, menkul kıymet ve diğer sermaye piyasası araçları, en geç 31 Mart 2023 tarihine kadar form ile bankalara veya (menkul kıymet ve diğer sermaye piyasası araçları için) aracı kurumlara bildirilebilecek. Yurtdışı varlıklar için vergi dairelerine herhangi bir beyanda bulunmak gerekmiyor. Bildirime konu edilen varlıkların bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka veya aracı kurumlarda mevcut ya da yeni açılan bir hesaba transfer edilmesi şart koşuluyor. Şahıslar da, şirketler de varlık barışı bildiriminde bulunabiliyor. Yurtdışındaki varlıkların Türkiye’ye getirilebilmesi için vergi mükellefi veya Türk vatandaşı olma zorunluluğu da bulunmuyor. Transfer işlemlerinde, bildirimde bulunan hesap sahibiyle yurtdışından varlığı transfer edenin farklı kişiler olması, yasadan yararlanmayı engellemiyor.Yurtdışında bulunan varlıklar, yurtdışında bulunan banka veya finansal kurumlardan kullanılan ve 5 Temmuz 2022 tarihi itibarıyla kanuni defterlerde kayıtlı olan kredilerin, en geç 31 Mart 2023 tarihine kadar kapatılmasında kullanılabiliyor. Defter kayıtlarından düşülmesi kaydıyla, borcun ödenmesinde kullanılan varlıklar için Türkiye’ye getirilme şartı aranmıyor.YURTİÇİ VARLIKLARDA DURUM NEYurtiçi varlıkları için beyanda/bildirimde bulunanlar için her durumda yüzde 3 oranında vergi öngörüldüğünden geçen yıl başvuranlarla, 31 Mart’a kadar başvuranların ödediği/ödeyeceği vergiler arasında bir fark bulunmuyor. Yurtiçi varlıkların değeri üzerinden vergi dairelerine beyan edilen, sonrasında tarh edilen vergi, tarhiyatın yapıldığı ayı izleyen ayın sonuna kadar ödenmek zorunda. Gelir veya kurumlar vergisi mükelleflerince sahip olunan ve Türkiye’de bulunan, ancak kanuni defter kayıtlarında yer almayan; para, altın, döviz, menkul kıymet ve diğer sermaye piyasası araçları ile taşınmazların, 31 Mart 2023 tarihine kadar beyanname ile gelir veya kurumlar vergisi yönünden bağlı olunan vergi dairelerine beyan edilmesi gerekiyor. Gelir ve kurumlar vergisi mükellefiyeti bulunmayanların da beyanda bulunmak suretiyle varlık barışından yararlanabilmeleri mümkün.Taşınmazlar dışındaki varlıkların, beyan tarihi itibarıyla banka veya aracı kurumlarda açılan hesaplara yatırılması zorunlu. Taşınmazlarını beyanda bulunanlardan tapu harcı alınmayacak, değer artış kazancı açısından da vergilendirme yapılmayacak.VERGİ İNCELEMESİ YOKVarlık barışıyla varlıklarını bildiren/beyan eden şahıslara veya şirketlere bu varlıkları için vergi incelemesine tabi olunmayacağı güvencesi de veriliyor. “Bildirilen veya beyan edilen varlıklara isabet eden tutarlara ilişkin hiçbir suretle vergi incelemesi ve vergi tarhiyatı yapılmaz” şeklinde yasada güvence veriliyor. Yurtdışından gelecek varlıklar, bildirim yapılmasına rağmen üç ay içinde getirilmezse veya beyan edilen tutarlar üzerinden hesaplanan vergiler süresinde ödenmezse (yasada belirtilen diğer şartlar yerine getirilmezse) vergi incelemesi yapılmayacağı güvencesi de kendiliğinden ortadan kalkıyor.",2024-10-15 10:52:01
Yeni vergi barışının en kritik noktaları,https://www.hurriyet.com.tr/yazarlar/ahmet-karabiyik/yeni-vergi-barisinin-en-kritik-noktalari-42233753,"Vergi barışı yasasında iki ana konu var: İlki; devlete olan borçların faizlerinin silinmesi, 48 aya kadar uygun katsayılar getirilerek yeniden yapılandırılması, 48 aya kadar taksitlendirilmesi...İkinci konu; geçmiş beş yıla (2018, 2019, 2020, 2021 ve 2022) ilişkin vergi mükelleflerinin (matrah artırımı yaparak) incelenmeme güvencesi kazanması...Vergi barışından yararlanmak isteyenler 31 Mayıs’a kadar başvuru yapabilecekler, 30 Haziran’a kadar da ilk taksiti ödemeleri gerekiyor.12 Mart 2023 Pazar günü Resmi Gazete’de yayımlanan 7440 sayılı yasa ile vergi mükelleflerine kasa ve stok affı gibi başkaca avantajlar da sağlanıyor. Borçların yapılandırılmasında taksit sayılarına göre uygulanacak katsayıları, matrah artırımında yararlanabilecek şahıs ve şirketler için örnek hesaplamaları ve vergi barışının merak edilen diğer yönlerini sonraki yazılarımızda ayrıca ele alacağız. Bugün; matrah artırımından kimlerin yararlanamayacağını mercek altına alarak yeni vergi barışı yasasını incelemeye başlıyoruz...MATRAH ARTIRIMINDAN KİMLER YARARLANAMAYACAK? Geçmiş beş yılda vergiye tabi gelir elde eden şahıslar veya işletmeler için “matrah artırımı” kritik öneme sahip... Matrah artırımı yapan şahıs ve şirketlere yasa ile “vergi incelemesine tabi olmayacakları” güvencesi veriliyor. Aslında bir sigorta poliçesi gibi de görülebilir mükellefler için, düşük sayılabilecek bir poliçe maliyetiyle geçmiş beş yıla ilişkin inceleme yapılmayacağının güvencesi kazanılmış oluyor. Maliye ise bir taraftan geçmiş beş yıla ilişkin inceleme hakkından vazgeçerken, diğer yandan barışla ek vergi geliri elde ediyor. 2018’den 2022’ye tüm beş yıl için de, yalnızca bir veya daha fazla dönem için de vergi barışından (matrah artırımından) yararlanmak mümkün. Naylon fatura düzenleyenler yararlanamayacak Vergi Usul Kanunu’nda (VUK) naylon faturayı düzenleyen için de, kullanan için de aynı ceza öngörülüyor. Her iki işlem için de; üç yıldan sekiz yıla kadar hapis cezası (VUK Md. 359/b) ve vergi kaybının üç katı tutarında parasal ceza öngörülüyor.(VUK Md. 344) Ancak vergi barışı yasası; düzenleyeni ve kullananı aynı görmüyor, birbirinden ayırıyor. Sahte fatura kullananlara; geçmiş yıllara ilişkin matrah artırarak- vergi ödeyerek barışma hakkı tanınıyor. Sahte fatura düzenleyenlere ise matrah artırımı yoluyla incelenmeme güvencesi verilmiyor, barışma imkânı tanınmıyor.Defter, kayıt ve belgeleri yok edenler yararlanamayacakVUK Md. 359/b’de geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar da” vergi barışından (matrah artırımından) yararlanamıyor.Yazarkasalarda yetkisiz işlem yapanlar yararlanamayacakYetkisiz olarak yazarkasa (ödeme kaydedici cihaz) mührünü kaldıranlar, donanım ve yazılımını değiştiren kişiler, elektronik mali bilgileri sabote eden kişiler, kamu kurumlarına iletilmesi gereken verilerin iletilmesini önleyen veya gerçeğe aykırı olarak iletilmesine neden olanlar, elektronik kontrol ve denetim sistemlerine zarar verenler vb. de (VUK 359/ç) vergi barışından yararlanamayacak.2022 yılında veya diğer yasanın kapsadığı dönemlerden herhangi birinde yukarıda saydığımız bu fiillerin işlendiğinin tespit edilmesi hâlinde bu mükellefler, diğer dönemler için de matrah ve vergi artırım hükümlerinden yararlanamayacaklar.Terör suçluları yararlanamayacakTerör suçundan hüküm giyenler ve yasada (5’inci maddesinin 9’uncu fıkrası) belirtilen; terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor. Matrah artırımından yararlanan mükellefler için; her ne kadar vergi incelenme riski kalkmış olsa da, defter ve belgelerini saklama ve ibraz yükümlülüklerinin her durumda devam ettiğini de ayrıca belirtmemizde yarar var.DÜZENLİ VERGİ ÖDEYENLER HAKSIZ REKABETE UĞRUYOR 2022 sonu itibariyle devlete borçlarını ödeyememiş milyonlarca vatandaşın, işletmenin alacaklıyla el sıkışıp barışması borçlu için de cazip, Maliye için de cazip. Borçlu olan vatandaş ve işletmeler, yüksek orandan işlemiş faizi sildirip, düşük oranlı ÜFE oranı dikkate alınarak 48 aya kadar yapılandırma imkânına kavuşuyor.Hali hazırda gecikme zammı oranı (21/07/2022 tarihinden itibaren) aylık yüzde 2.5 oranında uygulanırken yapılandırma sonrası ise taksit sayısına göre değişen (12 ayda yüzde 1.09, 48 ayda yüzde 1.36) cazip oranda katsayılar dikkate alınacak.Böylece; daha önce tahsil edilememiş yüklü kamu alacakları, yapılandırma yoluyla tahsil edilmiş olacak. Her ne kadar kamu alacağının anaparasında barış yasasıyla bir af hakkı tanınmıyor olsa da (idari para cezalarında ana parada da yüzde 25 indirim mevcut) vergi ve diğer kamu borçlarını düzenli olarak ödemiş vatandaşlar için bu durum aynı zamanda “haksız rekabet” yaratmış oluyor. Matrah artırımında da aynı... Yasalara uygun olarak geçmiş beş yılda vergisel yükümlülüklerini yerine getirmiş mükellefler “inceleme yapılacağı varsayımı altında”",2024-10-15 10:52:02
Yazı dizisi: Kira gelirlerinin vergilendirilmesi 5: Adım adım internetten beyanname göndermenin yolu,https://www.hurriyet.com.tr/yazarlar/ahmet-karabiyik/yazi-dizisi-kira-gelirlerinin-vergilendirilmesi-5-adim-adim-internetten-beyanname-gondermenin-yolu-42232423,"Vergi dairesine gidilip elden beyanname verilebilir, posta yoluyla gönderilebilir veya internetten de beyanname doldurulup Maliye’ye elektronik olarak iletilebilir.Posta yoluyla gönderimde posta türünün önemi kritik; “taahhütlü posta” veya “Acele Posta Servisi”yle 31 Mart’ta postaya verilmiş olsa dahi, süresinde beyanname verilmiş kabul ediliyor. Ancak “adi posta” ile gönderimde, postanın vergi dairesi kayıtlarına giriş tarihi beyanname verilme tarihi olarak dikkate alınıyor. Dolayısıyla adi posta ile gönderimde beyannamenin vergi dairesine tesliminin 31 Mart 2023 tarihini geçme (süresinde beyanname verilememe) ihtimali de dikkate alınmalı.İNTERNETTEN BEYANNAME NASIL GÖNDERİLİR? Kira geliri (gayrimenkul sermeye iradı) elde eden bir mülk sahibi aşağıdaki 10 adımı izleyerek beyannamesini doldurabilir.1- e-Devlet’e giriş yaptıktan sonra arama butonuna “internet vergi dairesi” yazılır. Gelen “İnternet Vergi Dairesi Genel Girişi” ekranında “Uygulamaya Git” tıklanır.2- Gelir İdaresi Başkanlığı’nın açılan “İnternet Vergi Dairesi” sitesinde sol üstten ikinci bölümde “Beyanname Verme İşlemleri” - “Hazır Beyan” tıklanır.3- “Beyanname Doldur” (Sol üstten ikinci sekme) tıklanır.4- “Dönem Seç” sayfası açılır. Ekranın ortasında beliren bölümden “2022 Beyanname Doldur” tıklanır.5- Açılan “YILLIK GELİR VERGİSİ BEYANNAMESİ” sayfasında; “Gayrimenkulün Türü, Kira Gelirinin Ait Olduğu Yıl, Elde Edildiği Süre (Ay), Hisse (%), Yıllık Kira Geliri (Hisseye Düşen), İl / İlçe, Adres” bilgileri girilir. (BEYAN EDİLECEK GAYRİMENKUL SERMAYE İRADI - KİRA GELİRLERİNİZ) Elde edilen kira gelirinin yıllık (2022) tutarı bu bölümde beyannameye yazılır.6- “GİDER TÜRÜ VE TUTARINA İLİŞKİN BİLGİLER” kısmında “Götürü Gider” yöntemi tercih ediliyorsa tıklanır. Veya “Gerçek Gider” tercih edilir.7- İstisnadan faydalanılamıyorsa “İstisna Sil” tıklanır. İstisnadan yararlanılıyorsa otomatik olarak konut kira gelirinden bu tutar (9 bin 500 lira) düşülür. İstisna ve giderlerden sonraki gelir tutarı, netleşmiş olarak görülür. 8- “GELİRDEN YAPILACAK İNDİRİMLER” bölümünde eğitim ve sağlık harcamaları, özel sigorta masrafları varsa yapılan bağışlar, geçmiş yıl zararları ilgili satırlara yazılarak gelirden, varsa eğitim ve sağlık masrafları, özel sigorta poliçe tutarları düşer. Harcama belgelerinin üzerindeki bilgiler (Faturanın alındığı işletmenin unvanı, vergi numarası, fatura numarası, tutarı) ilgili satırlara yazılır.9- “VERGİ HESAPLAMA” bölümünde vergiye tabi gelir (matrah) artık netleşmiştir. Bu tutar üzerinden matrahın büyüklüğüne göre vergi hesaplanır.10- Ödenecek gelir vergisi otomatik hesaplanır. İşlemler sonrasında herhangi bir gelir vergisi ödemesi çıkmamış olsa da, 294.90 lira tutarındaki beyannamenin damga vergisi en alt satırda görülür.Beyanname öncelikle taslak olarak kaydedilebiliyor. Taslak beyanname kontrol edildikten sonra beyanname onaylanarak tahakkuk fişi de oluşturulur. Gelir vergisinin ilk taksiti mart sonuna kadar, ikinci taksit 31 Temmuz 2023 tarihine kadar ödenebilecek. Ekranın sol tarafında yer alan “Anlaşmalı Banka Kartı-Kredi Kartı ile Ödeme” sekmesi tıklanarak vergi ödeme işlemi de internetten yapılabilir.2023’TE BEYAN EDİLECEK 2022 GELİRLERİ İÇİN VERGİ TARİFESİ  VERGİ NASIL HESAPLANIYOR? Kira gelirinden; istisna, gider ve indirimler düşüldükten sonraki gelir (matrah) üzerinden gelir vergisi hesaplanıyor. Gelir vergisinin oranı yüzde 15’ten başlayıp matrahın büyüklüğüne göre önce yüzde 20’ye, sonra yüzde 27 ve yüzde 35’e ve en son yüzde 40’a kadar çıkmakta.BİTTİ.",2024-10-15 10:52:03
Yazı dizisi: Kira gelirlerinin vergilendirilmesi 4 | Kira gelirinden indirilebilen harcama kalemleri,https://www.hurriyet.com.tr/yazarlar/ahmet-karabiyik/yazi-dizisi-kira-gelirlerinin-vergilendirilmesi-4-kira-gelirinden-indirilebilen-harcama-kalemleri-42231838,"Beyannamede “istisna” ve “gider” gibi “indirimler” satırına yazılan tutarlar da kira gelirinden düşülebiliyor. Dolayısıyla Gelir Vergisi Kanunu’nun (GVK) mülk sahiplerine tanıdığı indirim hakkının kullanılması da ödenecek verginin mükellef lehine değişmesine neden oluyor.  (GVK Md. 89)İndirimler satırlarına yazılabilecek harcamalar neler, şimdi örneklerle onu açıklayalım.OKUL VE HASTANE MASRAFLARIBeyan edilecek gelirin (İstisna ve gider düşülmüş gelir) yüzde 10’u oranındaki sınırlara tabi eğitim ve sağlık harcamaları... Mülk sahibinin kendisi, eşi ve çocuklarının eğitim sağlık harcamaları indirime konu olabiliyor. Çocukların 18 yaşını veya tahsilde olup 25 yaşını doldurmamış olması gerekiyor. Ayrıca harcamaların belgelendirilmesi kaydıyla vergi hesabından düşülebiliyor. Eğitim ve sağlık masraflarının beyannamede indirim olarak yer alabilmesi için, harcamaların Türkiye’de yapılma koşulu ve gelir veya kurumlar vergisi mükellefi olan gerçek veya tüzel kişilerden alınacak evraklarla belgelendirmesi koşulu da mevcut.Kitap ve kırtasiye masrafları, okula gidiş ve dönüşe ilişkin (ulaşım) servis ücretleri, okul forma ve ayakkabı masrafları, özel yurt masrafları indirim olarak dikkate alınabiliyor. Okul yemek masrafları ve vakıf üniversitelerine (Kurumlar vergisi mükellefiyeti bulunmadığı için) ödenen eğitim harcamaları ise indirim olarak dikkate alınamıyor.Söz konusu harcama belgelerinin beyannameye eklenmesi gerekmiyor ancak, elektronik beyanname verenlerin bu harcama belgelerinin üzerindeki bilgileri (Faturanın alındığı işletmenin unvanı, vergi numarası, fatura numarası, tutarı...) beyannamenin ilgili satırlarına kaydetmesi gerekiyor.ÖZEL SİGORTA MASRAFLARIÖdemeyi yapanın şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ü dikkate alınıyor. İndirim konusu yapılacak primlerin toplamı, beyan edilen gelirin yüzde 15’ini ve asgari ücretin yıllık tutarını da aşamıyor. (2022 yılı asgari ücretinin yıllık brüt tutan 68 bin 850 TL)NET 6.340 TL VERGİ AVANTAJIYıllık 120 bin lira kira geliri örneği için; eğitim ve sağlık harcamalarının ödenecek vergiyi ne kadar azalttığı aşağıdaki tabloda görülmekte.  Yasal indirim hakkı kullanıldığında net 6.340 lira daha az vergi hesaplandığı görülüyor. Aynı kira gelirine (Yıllık 120 bin lira) sahip iki vatandaştan birinin beyannamesinde eğitim ve sağlık harcaması bulunmuyor. Diğerinde ise yasal oranlar çerçevesinde 2022 yılı içinde yapılan eğitim ve sağlık masraflarının beyannamenin “indirimler” satırına yazıldığından vergi avantajı sağlanmış oluyor. “İndirimler” satırını dolduran vatandaş 12 bin 520 lira vergi ödeyecekken, doldurmayan vatandaş ise 18 bin 860 lira vergi ödeyecek. Tabii ki yalnızca eğitim-sağlık harcaması yapmış olmak yetmiyor, bu harcamalara ilişkin belgelerin mülk sahipleri tarafından beyannameye yazıldıktan sonra beş yıl daha saklanması da gerekiyor.KİRA GELİRİNDEN ‘İNDİRİM’ YAPILAN ÖRNEKKİRA GELİRİNDEN ‘İNDİRİM’ YAPILMAYAN ÖRNEK BAĞIŞ VE YARDIMLARIN İNDİRİMİBağış ve yardımlar da kira gelirinden indirim konusu yapılabiliyor. Kamu kurumlarına, kamu yararına çalışan dernekler ve vergi muafiyeti tanınan vakıflara makbuz karşılığı yapılan bağışların bir kısmının (beyan edilen gelirin yüzde 5’ine kadar) indirim imkânı mevcut. Kamu kurumlarına bağışlanan okul, sağlık tesisi ve ibadethanelere ilişkin olarak yapılan harcamaların ise tamamı beyan edilen gelirden indirilebiliyor. Türkiye Kızılay Derneği’ne yapılan nakdi bağışların tamamı ve Cumhurbaşkanlığınca başlatılan yardım kampanyalarına makbuz karşılığı yapılan ayni ve nakdî bağışların tamamı da vergiye tabi gelirden düşülebiliyor.YARIN: İNTERNETTEN BEYANNAME GÖNDERİMİ NASIL YAPILIR?",2024-10-15 10:52:04
Kiracının ödediği vergiyi mal sahibi iade alır,https://www.hurriyet.com.tr/yazarlar/ahmet-karabiyik/yazi-dizisi-kira-gelirlerinin-vergilendirilmesi-3-kiracinin-odedigi-vergiyi-mal-sahibi-iade-alir-42231280,"BEYANNAME veren tüm mülk sahipleri vergi ödemeyecek. Hatta vergi ödemek bir yana vergi iadesi alacak olan mülk sahipleri de olacak... Vergi iadesinin nedeni yıl içinde verginin zaten ödenmiş olması. Vergi iadesi imkânı, işyeri kira geliri elde edenler için söz konusu. Konut kiralamalarında yıl içinde kesinti-stopaj yoluyla vergilendirme olmadığından vergi iadesi imkânı da olamıyor. İşyerlerini mülk sahibinden kiralayan işletmeler her ay bir yandan mülk sahibine net kira öderken, diğer yandan Maliye’ye brüt kira üzerinden yüzde 20 oranında gelir vergisi stopajı öderler. Mülk sahipleri de kira gelirleri üzerinden verdikleri beyannamelerinde hesaplanan vergiden, kiracı işletmenin ödediği (yüzde 20 oranındaki) vergiyi mahsup ederler, düşerler. Eğer kiracı işletmenin ödediği (yüzde 20) vergi, beyannamede hesaplanan vergiden yüksek çıkarsa, aradaki farkı mülk sahipleri Maliye’den vergi iadesi olarak alabilirler. Tablodan; farklı tutardaki kira gelirleri için ne kadar vergi iadesi alınabileceği veya ne kadar vergi ödeneceği görülebilir. 6 BİN TL KİRAYA 3.845 LİRA İADEAylık 6 bin lira, yıllık 72 bin lira net kira geliri elde eden mülk sahibi 3 bin 845 lira vergi iadesi alacak. Aslında mülk sahibi beyannamesinde ilk başta 14 bin 155 liralık vergi hesaplamışken, yıl içinde kiracının ödediği 18 bin liralık gelir vergisi stopajından dolayı, aradaki farkı (3 bin 845 lira) mülk sahibi vergi iadesi olarak Maliye’den alma hakkına kavuşuyor. Hesaplamalarda; mülk sahibinin götürü gider yöntemini tercih ettiğini varsaydık, gerçek gideri tercih edenlerde gerçek giderin büyüklüğüne göre hesaplamalar da değişecektir. Ayrıca; özel okul-hastane, özel sigorta masrafları olanlar ve bağış ve yardım yapanlar kira gelirlerinden bu harcamalarını da (yasada belirtilen oranlar çerçevesinde) düşerek daha az vergi hesaplayabilirler.NET-BRÜT KİRA FARKI Kiracısıyla sözleşme imzalarken mülk sahipleri, net kira bedelini sözleşmeye yazarlar genelde... Üzerinden brütleştirme yapılarak yüzde 20 oranındaki vergi hesaplanır. Mülk sahibinin banka hesabına net kira bedeli gelirken, kiracı işyerleri ayrıca muhtasar beyanname ile Maliye’ye vergi öder. Örneğin mülk sahibine aylık ödenen net 10 bin lira kiranın, brütü 12 bin 500 lira olarak hesaplanır. (10.000/ 0,80=12.500) Brüt kira olan 12 bin 500 liranın yüzde 20’si olan 2 bin 500 lira da Maliye’ye ödenir. Kiraya verilen gayrimenkulün hem konut hem de işyeri olarak kullanılması halinde; kiralanan yerin tamamı veya bir kısmı işyeri olarak kullanıldığı sürece, kira bedelinin tamamı üzerinden gelir vergisi stopajı hesaplanıp ödenmesi gerekiyor.YILLIK ALT SINIR NET 56 BİN LİRA- 2022’de yıl boyunca; net 56 bin lira, brüt 70 bin liradan fazla işyeri kira geliri elde edenlerin beyanname vermeleri gerekiyor. Basit usuldeki bir mükellefe kiraya verilen işyerleri (veya vergi kesintisi zorunluluğu olmayanlarca kiralanan işyerlerinde) beyanname verme sınırı 2022 işyeri kira gelirleri için 3 bin 800 lira.Geçen yıl hem işyeri, hem de konut kirası elde edenler, konut kira vergisinin hesabında beyannamelerinden 9 bin 500 liralık konut kira istisnasını düşebilir.KİRA ALINMIYORSA NE OLACAK? - Konut ve işyerlerinin bedelsiz kullanımının vergisel kriterleri farklı... Anne, baba, dede, nine, kardeş veya çocuğunun, torununun kullanımına bırakılan konut için Maliye gelir beyanı istemiyor. İşyerini aynı kişilere kullandıranların ise emsal kira bedeli (emlak vergi değerinin yüzde 5’i) üzerinden mülk sahibinin vergi ödemesi gerekiyor. Konutunu veya işyerini; amca, dayı, teyze, hala, kuzen, yeğen gibi yakınlarının bedelsiz kullanımına tahsis edenlerin de emsal kira bedeli üzerinden vergi hesaplaması gerekiyor.YARIN: GELİRİNDEN ‘İNDİRİLEBİLEN’ HARCAMA KALEMLERİ",2024-10-15 10:52:06
Yazı dizisi: Kira gelirlerinin vergilendirilmesi 2 | Kentsel dönüşüm kapsamında ‘kira yardımı’,https://www.hurriyet.com.tr/yazarlar/ahmet-karabiyik/yazi-dizisi-kira-gelirlerinin-vergilendirilmesi-2-kentsel-donusum-kapsaminda-kira-yardimi-42230694,"Dünkü yazımızda belirtmiştik; belgesiz götürü giderin oranı sabit: yüzde 15. Götürü gideri tercih edenler, gelirlerinden yalnızca yüzde 15 oranında gider düşümü yapabilirken belgeli gerçek giderde böyle bir sınır bulunmuyor. Dolayısıyla mülk sahipleri belgeli gerçek giderlerinin toplam tutarını da dikkate alarak gider tercihini değiştirebilirler.Ayrıca birçok okuyucumun ortak sorusu olan “kentsel dönüşüm kapsamında alınan ‘kira yardımı’ beyan edilecek mi?” tereddütünü de açıklıyoruz.    GİDER YAZILABİLEN HARCAMALAR Kira geliri elde eden mülk sahiplerinin hangi harcamalarını beyannamede gider olarak yazabilecekleri Gelir Vergisi Kanunu’nda (GVK) sayılıyor. (Md.74) - Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.- Son beş yılda (2028 ve sonrası) konut alanlar, konut edinim bedelinin (tek bir konut için) yüzde 5’ni kira gelirinden düşebiliyor. İşyeri kira gelirinin vergi hesabında, yüzde 5 giderden faydalanılamıyor.- Kiraya verilen gayrimenkul için borçlanılan kredinin (2022’de ödenen) faizleri gelirden düşülebilir.- Kiraya verilen taşınmazla ilgili sigorta giderleri de gelirden düşülebilir. - Konut kira geliri elde ederken, diğer taraftan kendisi de kirada oturanların ödedikleri kira bedelleri de (lojman kiraları dâhil) hesaplamada gider olarak dikkate alınabiliyor.Vergi hesaplamasında ayrıca; amortisman giderleri, kiraya verilen gayrimenkul için kiraya veren tarafından ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar da gider olarak dikkate alınabiliyor.İSTİSNANIN GİDERLERE ETKİSİKonut kira gelirleri beyannameye yazıldıktan sonra ilk olarak istisna (9 bin 500 lira) düşülüyor. İstisna düşülmüş gelir üzerinden gerçek gider düşülürken bir yandan da gerçek giderlerin içindeki istisna yüzdesinin de ayıklanması gerekiyor.50 bin liralık gerçek gideri ve 120 bin lira kira geliri olan bir mülk sahibi için konuyu örnekle açıklayalım. Aşağıdaki tabloda görüleceği üzere 50 bin liralık giderin yüzde 92’si hesaplanarak 46 bin 41 lirası beyannamede gelirden düşülebilecek. İSTİSNADAN KİMLER YARARLANAMIYOR?Konut kira gelirlerinde mülk sahipleri normalde 9 bin 500 liralık istisnayı gelirinden düşüp daha az vergi ödeyebiliyor. Bir konuta birden fazla kişinin ortak olması halinde, kira gelirlerinin vergilendirilmesinde her bir ortak, 9 bin 500 liralık istisnadan ayrı ayrı yararlanabilecek. Aynı dönemde hem işyeri hem de konut kirası elde edenler de, konut kira gelirinin vergi hesabında 9 bin 500 liralık istisna tutarını düşebiliyor. Birden fazla konuttan kira gelir varsa istisna bir kez dikkate alınabilecek. Bazı mülk sahipleri ise istisnadan yararlanamıyor... Beyannamesini; 31 Mart 2023’e kadar vermeyip sonradan (inceleme sonucu) vergisini ödeyen mülk sahipleri istisnadan yararlanamayacak. Bu kişiler hem vergisini cezalı ödeyecek hem de istisnayı düşemeyecekler. Ticari, zirai veya mesleki kazancı nedeniyle gerçek usulde gelir vergisi mükellefi olanlar da (esnaf, tüccar, doktor, avukat vb.) istisnadan yararlanamıyor. Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 250 bin lirayı aşanlar da yararlanamıyor.DÖNÜŞÜMDE ALINAN KİRA YARDIMIKentsel dönüşüm nedeniyle binaları yıkılan mülk sahiplerine kira yardımı yapılıyor. Bu kira yardımlarının beyan edilip edilmeyeceği yönünde tereddüt var. Söz konusu ödemeler mülk sahiplerine kira bedeli değil yardım olarak ödendiğinden yıllık gelir vergisi beyannamesi düzenlenirken bu yardımların beyannameye dahil edilmesi gerekmiyor. (İstanbul Vergi Dairesi Başkanlığı, 07 Ekim 2016 tarih ve 158154 sayılı özelge.)YARIN: HANGİ MÜLK SAHİPLERİ VERGİ İADESİ ALABİLECEK?",2024-10-15 10:52:07
Kira gelirlerinin beyanında püf noktalar,https://www.hurriyet.com.tr/yazarlar/ahmet-karabiyik/kira-gelirlerinin-beyaninda-puf-noktalar-42230080,"Kira geliri elde edenler, her yıl mart ayında Maliye’ye beyanname vermek zorunda. Beyanname veren tüm mülk sahiplerinin vergi ödemesi gerekmiyor. İstisna, gider ve indirimler beyannamelere yazılıp kira gelirlerinden düşüldüğünde, bazı mülk sahiplerine vergi ödemesi çıkmayacak. Bazı mülk sahiplerinin ise beyanname verme zorunluluğu da bulunmuyor, (her yıl yeniden belirlenen) istisna tutarlarının altında kalan kira gelirlerinin beyanı da gerekmiyor. Gerek istisna tutarının ne kadar olduğu, gerek beyanname verilirken gider ve indirimlerin hangi kriterler çerçevesinde kira gelirinden düşülebileceği milyonlarca mülk sahibi için kritik öneme sahip. Okuyucularımızdan gelen sorular çerçevesinde ve örnek hesaplamalarla beş gün boyunca kira gelirlerinin beyanının püf noktalarını mercek altına alıyoruz…KONUT KİRA GELİRLERİNDE BEYAN SINIRI 9.500 TLGeçen yıl 9 bin 500 liranın üzerinde “konut kira geliri” elde eden mülk sahipleri, bu yıl mart ayında beyanname verecek. Bu tutarın üzerinde konut kira gelir olanlar, beyanname verdiklerinde 9 bin 500 liralık istisna tutarını kira gelirlerinden düşebilecekler. Kalan tutar üzerinden vergi hesaplaması yapacaklar.Kira geliri elde edilen taşınmaza hisseli olarak sahip olunması halinde, her ortağın sadece kendi hissesine karşılık gelen kira gelirlerini beyan etmesi gerekiyor. Her bir ortak da istisna tutarını kendi beyannamesinde ayrı ayrı uygulayabiliyor. Birden fazla konuttan kira geliri elde edenler, istisna tutarını kira gelirleri toplamından bir kez düşebilecekler. Kira gelirini süresinde beyan etmeyenler veya eksik beyan edenler istisnadan yararlanamıyor. GÖTÜRÜ GİDER ORANI YÜZDE 15Beyanname veren mülk sahipleri, kira gelirlerinden istisna tutarının haricinde, yüzde 15 oranında götürü gideri de düşebilirler. Götürü giderden yararlanmak için herhangi bir belge sunmak gerekmiyor, istisna düşülmüş gelir üzerinden ayrıca yüzde 15 oranında gideri de gelirlerinden düştükten sonra vergi hesaplaması yapabilirler.“Belgesiz götürü gider” yerine “belgeli gerçek gider” yöntemi de seçilebiliyor. 2022 yılında belgeli giderlerinin toplamı, (yüzde 15 oranındaki) götürü giderden daha yüksek çıkan mülk sahipleri, daha az vergi ödemek için belgeli gerçek gider yöntemini de seçebilirler. Hangi masrafların ‘gerçek gider’ olarak beyannamede gelirden düşülebileceğini yarınki yazımızda ayrıntılarıyla ele alıyoruz.5 BİN LİRALIK KİRA GELİRİNİN VERGİSİ 6.985 TLGötürü gider yöntemini seçen mülk sahiplerinin iki yıl bu yöntemden vazgeçemeyeceklerini de ayrıca belirtmemizde yarar var.Aylık 5 bin lira (Yıllık 60 bin lira) konut kira geliri olan bir mülk sahibi 6.985 lira gelir vergisi ödeyecek. Hesaplamada; yıllık kira bedelinden öncelikle istisna (9.500), sonra yüzde 15 götürü gider (7.575) düşüldü, kalan tutar (42.925) üzerinden 6.985 lira gelir vergisi hesaplandı.Hesaplamada istisna ve (götürü) gider, kira gelirinden düşülerek vergi hesaplaması yapıldı. Gerçek gider yöntemini tercih edenler için hesaplama daha farklı olacaktır. Ayrıca; özel okul-hastane, özel sigorta masrafları olanlar ve bağış ve yardım yapanlar kira gelirlerinden bu harcamalarını da Gelir Vergisi Kanunu’nun (GVK) 89’uncu maddesinde belirtilen sınırlar çerçevesinde düşerek, daha az vergi hesaplayabilirler.Daha düşük/yüksek kira bedelleri üzerinden hangi mülk sahibinin ne kadar vergi ödeyeceği tablo üzerinden görülebilir.KONTRATTA YAZAN DEĞİL, BANKA HESABINA GELENKiracı mülkü kiralamadan önce mülk sahibi ile kira kontratı imzalar ve kontrata aylık/yıllık kira bedeli yazar. Bazı mülk sahipleri tereddüt ediyor, “Tahsil edemediğim kira gelirleri var, yine de vergisini ödeyecek miyim?” diye soruyor. Tahsil edilemeyen kira bedelleri beyannameye yazılmayacak, dolayısıyla vergiye tabi olmayacak. Diğer bir deyişle: “Kontratta yazan değil, mülk sahibinin banka hesabına gelen” kira bedelleri beyannameye dahil edilecek.2022 yılında eğer; 2021 yılına ait kira bedeli “geç de olsa” tahsil edilmişse, bu tutarın da 2022 yılının kira gelirine dahil edilerek mart ayı içinde beyan edilmesi gerekiyor. YARIN: Kentsel dönüşümde ‘kira yardımı’ ayrıntısı ve ‘belgeli gerçek giderler’",2024-10-15 10:52:08
Depremzedeler veraset ve intikal vergisi ödemeyecek,https://www.hurriyet.com.tr/yazarlar/ahmet-karabiyik/depremzedeler-veraset-ve-intikal-vergisi-odemeyecek-42226467,"OHAL ilan edilen illerde bulunan veya yaşanan deprem felaketi nedeniyle OHAL ilan edilen illerden ayrılmak zorunda kalanlar, diğer illerdeki sulh hukuk mahkemeleri veya noterliklerden de mirasçılık belgesini alabilecekler. Cumhuriyet Başsavcılıkları ve Türkiye Noterler Birliği Başkanlığı’na dağıtılmak üzere 24 Şubat 2023 tarihli olarak düzenlendi bu yazı.Afette yakınını kaybeden vatandaşlarımızdan; Veraset ve İntikal Vergisi (VİV) istenmemesi için Meclis’te yasal düzenleme yapılması da bekleniyor. Ayrıca; deprem bölgesinde yer alan çalışanlara, işverenlerinin yapacağı 50 bin liraya kadar tutardaki nakdi yardımlar için yasal düzenleme ile vergi istisnası tanınması da bekleniyor. MART AYINDA KİMLER BEYANNAME VERECEK? Şahsen gelir elde eden milyonlarca vergi mükellefi mart ayında (yıllık) gelir vergisi beyannamesi vermekle yükümlü. Gelir türlerine göre beyanname verme kriterlerine aşağıda yer verdik. Beyanname verilirken; verginin hesaplanması sırasında vatandaşın ödeyeceği vergiye etki edecek istisna, gider ve indirimler gibi diğer kritik noktaları da yine gelir türlerine göre mart ayı içerisinde ayrıntılarıyla ele alacağız.- KİRA GELİRİ ELDE EDENLER 2022’de elde edilen konut kira gelirleri için beyan sınırı yıllık 9 bin 500 lira. Bu istisna tutarını aşan konut kira gelirlerinin martta yıllık gelir vergisi beyannamesi ile beyan edilmesi gerekiyor. 2022 yılı işyeri kira gelirleri için beyan sınırı yıllık brüt (stopaj dahil) 70 bin lira.- ÇALIŞANLAR 2022 yılı boyunca; 880 bin lirayı aşan ücret geliri elde eden çalışanlar (tek işverenden bu gelirlerini elde etmiş olsalar da) mart ayında beyanname vermek zorunda.Birden fazla işverenden ücret alıp, 2022 yılı içinde elde ettiği toplam ücret tutarı 880 bin lirayı geçenler de beyanname vermek zorunda. 2022 yılı içinde birden fazla işverenden ücret almış çalışanlar; herhangi bir ücreti seçerek (hariç tutarak) diğer ücretlerinin toplamının 70 bin lirayı aşıp aşmadığını kontrol edecek. Eğer aştığını görürse, hariç tutulan ücret de dâhil olmak üzere ücret gelirlerinin tamamının yine beyan edilmesi gerekiyor.- GAYRİMENKUL SATIŞ KAZANÇLARI Arsa, işyeri, konut vb. gayrimenkulünü; alım tarihinin üzerinden 5 yıl geçtikten sonra satanlar için gelir vergisi ödenmesi gerekmiyor. 5 yıl içinde satış yapılıp kazanç elde edildiyse; istisna (25 bin lira) ve enflasyon farkı da dikkate alındıktan sonra oluşan kazanç için vergi hesaplaması yapılıyor.- FENOMENLERİN SOSYAL MEDYA GELİRLERİ Youtube, Facebook, Instagram ve Twitter üzerinden reklam ve benzeri gelir elde edenlerin 880 bin liraya kadar gelirleri vergiden istisna. Fenomenler; banka hesaplarına gelen paralardan kesilen yüzde 15 oranındaki stopaj dışında vergi ödememiş oluyorlar. 880 bin liranın üzerinde gelir elde edenler ise mart ayında beyanname vermek zorunda. Beyanname üzerinde hesaplanan vergiden, bankanın kestiği vergiler düşülebilecek.- HİSSE SATIŞ KAZANÇLARI Borsa İstanbul’da hisse alım satımından kazanç elde edenler için beyanname verme-vergi ödeme yükümlülüğü bulunmuyor. Borsa dışı anonim şirketler içinse hisse senetlerinin iki yıl elde bulunup bulunmadığına bakılacak. Eğer hisse seneti ediniminden sonra iki yıl geçmiş ve sonrasında hisse satışından kazanç elde edilmişse beyanname verme-vergi ödeme yükümlülüğü bulunmuyor. İki yıl veya daha fazla süre ile ortak olarak kaldıkları limited şirket paylarını satan hissedarların ise elde ettikleri kazanç üzerinden vergi ödemeleri gerekiyor.- ŞİRKET HİSSEDARLARI Geçen yıl hissedarı olduğu şirketten elde ettiği brüt kar paylarının yarısı 70 bin lirayı geçen ortakların beyanname vermesi gerekiyor. Şirketler ortaklarına kâr dağıtırken yüzde 10 oranında da Maliye’ye stopaj-vergi ödüyorlar. Şirketlerin geçen yıl dağıttıkları kar üzerinden ödedikleri vergiyi, şirket hissedarları bu yıl beyannamelerinde mahsup edebilecekler. Eğer şirketin ödediği stopaj tutarı, beyannamedeki hesaplanan vergiden daha yüksek çıkıyorsa aradaki fark hissedara vergi iadesi olarak ödenecek.- FAİZ GELİRLERİ Yurtiçi bankalardaki mevduat hesaplarından, repo hesaplarından elde edilen faiz gelirleri için ne kadar faiz geliri elde edilmiş olursa olsun beyanname verilmesi gerekmiyor. Yurtdışı faiz gelirlerinde stopaj olmadığından 3 bin 800 lirayı aşan faiz gelirlerinin beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyanı şart.  Eurobondlardan elde edilen faiz gelirlerinin beyanı için güncel sınır (2022 gelirleri için) 70 bin lira.",2024-10-15 10:52:10
Riskli yapılarla ilgili süreç nasıl işleyecek?,https://www.hurriyet.com.tr/yazarlar/ahmet-karabiyik/riskli-yapilarla-ilgili-surec-nasil-isleyecek-42222957,"Kahramanmaraş merkezli büyük deprem faciasından sonra binaların risk tespiti için nasıl başvuru yapılacağı merak ediliyorBugün öncelikle bu konuda edindiğim bilgileri paylaşacağım. Ardından ücretlerle ilgili bilgiler içeren yazım gelecek. Binaların risk tespiti için tek bir daire sahibi dahi başvuru yapabiliyor. Başvuru için binadaki “mülk sahiplerinin çoğunluğu” gibi bir yüzde aranmıyor.Çevre, Şehircilik ve İklim Değişikliği Bakanlığı’na bağlı, Altyapı ve Kentsel Dönüşüm Hizmetleri Genel Müdürlüğü’nün internet sitesinde (https://altyapi.csb.gov.tr/riskli-yapi-sureci-i-104285) ayrıntılı bilgiler de mevcut.Başvuru ve inceleme sonrasında “binanız riskli bulunmamışsa” sorun yok. Ancak eğer binanız riskli (depreme karşı dirençsiz) bulunduysa; binanın yıkılması ve sonraki süreç 10 maddede anlatılıyor. Aynı internet sitesinde “Riskli Yapıların Tespiti için Yetki Verilen Kurum ve Kuruluşların Listesi” başlığı var. Kentsel dönüşüm kapsamındaki diğer uygulamalara yönelik hazırlanmış kılavuzlar gibi çok sayıda dokümana da erişilebiliyor.Altyapı ve Kentsel Dönüşüm Hizmetleri Genel Müdürlüğü’nün internet sitesinde yer alan başvuru sürecini ise aşağıdaki tabloda gösterdim.HANGİ ÜCRET SEVİYESİ İÇİN HANGİ AYDA NE KADAR İŞVEREN MALİYETİ OLUŞACAK?  - Bazı işyerlerinde ücretler “brütten” hesaplanır, bazılarında “netten”… Bankalar ve büyük ölçekli birçok işletmede daha çok ücretler brütten hesaplandığından, çalışanların ocak ayında aldıkları net maaşlar, ilerleyen aylarda azalır. Vergi oranlarının (yüzde 15 ila yüzde 40) artması, çalışanların net maaşlarında azalmaya neden olur. 2023’te yıl boyunca hangi çalışanın hangi ayda ne kadar net maaş elde edeceğini tablo üzerinden örneklerle 31 Ocak’taki yazımızda ele almıştık…Çalışanların büyük çoğunluğu ise “netten ücret hesaplanan” işyerlerinde çalışır, her ay aynı net maaşı yıl içinde azalmadan hesaplarında görürler. Diğer yandan net ücretlilerin her ay aynı net maaşı alabilmesi için artan vergi yükü işverenler tarafından üstlenilir. Bu nedenle işverenin ocak ayındaki işveren maliyeti ile sonraki aylarda işveren maliyeti aynı olmaz. Şubat veya sonraki aylarda işveren maliyeti artar. Farklı seviyede net ücrete sahip çalışanlar için işveren maliyetinin hangi ayda ne kadar değişeceği tablodan görülebilir.ASGARİ ÜCRETLİNİN İSTİSNASI DİĞER ÇALIŞANLARA DA UYGULANACAK - Geçen yıldan itibaren asgari ücretlinin maaşından gelir vergisi (GV) ve damga vergisi (DV) kesilmiyor, istisna uygulanıyor. Daha yüksek ücretlilerde bu istisnadan yararlanabiliyor, vergileri (asgari ücretlinin istisnası kadar) daha düşük hesaplanıyor. Dolayısıyla işveren maliyetinin içinde vergiler de bulunduğundan işverenler de (vergi istisnasından kaynaklı olarak) daha az işveren maliyeti yüklenmiş olacaklar.Aylık 12 bin lira net ücret ödenen bir çalışan örneği üzerinden işveren maliyetinin kalemlerine göz atalım. Net ücreti aylık 12 bin lira olan bir çalışan için; işverenin üstleneceği maliyet ocak ayında 17.500,70 lira olarak hesaplandı. Net ücret 12 bin liraya ilave olarak; “SGK işçi payı” (yüzde 14) 2.085,19 lira, “işsizlik sigortası işçi payı” (yüzde 1) 148,94 lira, “gelir vergisi’” (İlk hesaplanan 1.899,01 – istisna 1.276,02=) 622,99 lira, “damga vergisi” 37,09 lira, “SGK işveren payı” (yüzde 20,5) 3.053,31 lira, “işsizlik sigortası işveren payı” (yüzde 2) 297,88 lira sonrası, toplam işveren maliyeti 18.245,41 lira olarak hesaplanır. SGK primini düzenli ödeyenlere tanınan yüzde 5 prim teşvikinden (744,71) sonra ise maliyet 17.500,70 lira olarak hesaplanır.Net 12 bin lira maaş için ocak ayındaki 17 bin 500 liralık maliyetin yılın ilerleyen aylarında nasıl değişeceğini de açıklayalım… İlk beş ay boyunca maliyet değişmeden aynı kalacak. Haziran ayına gelindiğinde 18.021,48 liraya çıkacak, temmuz ve ağustos ayında 18.606,84 liraya çıkacak, eylülde 18.033,57 lira olarak, ekim ve kasımda 17.863,58 lira olarak hesaplanacak, yılın son ayı aralıkta ise 18.544,10 liralık işveren maliyeti oluşacak.",2024-10-15 10:52:11
Bağışlara vergi indirimi var,https://www.hurriyet.com.tr/yazarlar/ahmet-karabiyik/bagislara-vergi-indirimi-var-42219450,"10 ilimizi aynı anda etkileyen büyük bir afet yaşadık. Kayıplarımız, acılarımız çok fazla... Şu an kamu kurumları, şirketler, sivil toplum kuruluşları, vatandaşlar herkes “Nasıl daha fazla yardım edebilirim” çabası içinde... Tüm ülke; dayanışmayla acıları paylaşmaya, yaraları sarmaya çalışıyor.Pek tabii herkes o soruyu soruyor: Binalar nasıl bu kadar dirençsiz olabilir? 17 Ağustos 1999’dan sonra da bu soru sorulmuş ve kritik düzenlemeler de yapılmıştı, binaların inşa ve denetim kriterleri yenilenmişti... Görüyoruz ki 1999 sonrası mevzuat değişiklikleri yeterli olmamış... Konunun uzmanı kişilerin açıklamalarından anladığımız ise şu: “Kitapta yazan kurallar yeterli. Binalar kitaba uygun yapılmamış, kurallara uyulmamış.”  “Malzemeden çalınmış” deniliyor aslında...  Evet, başka açıklaması yok. 1999 depreminden sonra teorik olarak kriterlerimizi düzeltmiş olsak da bu, pratiğe yansımamış... Bina inşa ve denetim kriterlerini ağır cezai yaptırımlarla, sıfır toleransla uygulamaya geçirmedikçe hepimizin geleceği tehlikede... Tabii ki; mevcut bina stoku da değerlendirilmeli... Gerek ilgili bakanlıklar gerek belediyeler yeni bina inşasına yönelik uygulamaların denetim kriterlerini yenilerlerken eski ve riskli binaların nasıl yenilenebileceğine yönelik ‘hızla uygulamaya geçecek’ eylem planını da açıklamalılar. BAĞIŞLARIN VERGİSEL YÖNÜDiğer yandan depremin ilk gününden itibaren memleketin dört bir yanından işletmeler nakdi ve ayni yardımlarını bölgeye gönderiyorlar. Her ne kadar vergisel yönü ilk başta düşünülmese de bu bağış işlemlerinin muhasebe kaydını yapan işletme yetkilileri için ‘bağışların vergisel yönü de’ önemli...KIZILAY’A YAPILAN BAĞIŞLAR Gerek şahıslar gerekse şirketler, Türkiye Kızılay Derneği’ne yaptıkları nakdi bağışların tamamını vergiye tabi gelirlerinden düşebiliyorlar. Şahsen gelir vergisi mükellefi olanlar için Gelir Vergisi Kanunu’nda (GVK) Kızılay’a yapılan nakdi bağışların tamamının vergiden düşülebileceği belirtiliyor. (Md.89/11) Şirketler için Kurumlar Vergisi Kanunu’nda da (KVK) Kızılay’a yapılan nakdi bağışların vergiden düşülebileceği açıkça yer alıyor. (Md.10/1-f)YÜZDE 5 SINIRINA TABİ BAĞIŞLAR Genel ve özel bütçeli kamu idarelerine, il özel idarelerine, belediyelere, köyler ile kamu yararına çalışan derneklere ve Cumhurbaşkanınca vergi muafiyeti tanınan vakıflara yıllık toplamı beyan edilecek gelirin yüzde 5’ini aşmamak üzere, makbuz karşılığında yapılan bağış ve yardımlar kazançtan indirilebiliyor. (GVK Md. 89/4 ve KVK Md.10/1-c) Bu da kanunda açıkça belirtilen bir bağış detayı.YÜKÜMLÜLÜKLER ERTELENDİ Hazine ve Maliye Bakanlığı büyük afetten etkilenen 10 il için mücbir sebep hali ilan etti. Söz konusu duyuru Gelir İdaresi Başkanlığı’nın internet sitesinde (gib.gov.tr) 8 Şubat’ta yayımlandı. Deprem tarihi itibarıyla bu illerdeki vergi mükelleflerinin, 6 Şubat 2023 ila 31 Temmuz 2023 (bu tarih dâhil) tarihleri arasında mücbir sebep halinde olduğu kabul edildi.Duyuruya göre; mücbir sebep halinin geçerli olduğu dönemde verilmesi gereken beyanname ve bildirimler 15 Ağustos 2023 Salı günü sonuna kadar verilebilecek, bu beyanname ve bildirimler üzerine tahakkuk eden vergiler ile diğer vergi, ceza ve gecikme faizleri 31 Ağustos 2023 Perşembe günü sonuna kadar ödenebilecek.GİB’in duyurusunda ayrıca; Adana, Adıyaman, Diyarbakır, Gaziantep, Hatay, Kahramanmaraş, Kilis, Malatya, Osmaniye ve Şanlıurfa illerinde bulunan vergi mükelleflerinin vergi borçlarının 2 Ekim 2023 Pazartesi gününün sonuna kadar başvuru yapmaları ve gerekli şartları da taşımaları kaydıyla faiz alınmaksızın 24 aya kadar taksitlendirileceği belirtiliyor.CUMHURBAŞKANLIĞI YARDIM KAMPANYASICumhurbaşkanlığınca başlatılan yardım kampanyalarına makbuz karşılığı yapılan ayni ve nakdî bağışların tamamı da vergiden düşülebiliyor. (GVK Md. 89/10 ve KVK Md.10/1-e) Gelir İdaresi Başkanlığı da internet sitesinde (gib.gov.tr) 9 Şubat’ta duyuru yayımladı. Bağışların tamamının vergi beyannamelerinde indirim konusu yapılabileceğini belirten duyurunun ilgili bölümü şöyle: 3/2/2021 tarihinde yayımlanan 3483 sayılı Cumhurbaşkanı Kararı gereğince, bu tarihten itibaren ülkemizde meydana gelebilecek depremler sonrası zarar gören afetzedeler için Afet ve Acil Durum Yönetimi (AFAD) Başkanlığı koordinasyonunda yardım kampanyaları yürütülmektedir. Bu kapsamda, Kahramanmaraş ili merkezli olan depremler için AFAD Başkanlığı koordinasyonunda yardım kampanyası başlatılmıştır.Ayrıca, Gelir ve Kurumlar Vergisi Kanunu hükümleri uyarınca, Türkiye Kızılay Derneğine yapılan nakdi bağışların tamamı da vergi matrahından indirilebilmektedir.NAKDİ BAĞIŞ VE YARDIMLAR Depremlerden etkilenen afetzedeler için AFAD Başkanlığınca ilan edilen hesaplara yapılan nakdi bağış ve yardımların tamamı gelir ve kurumlar vergisi mükelleflerince indirim konusu yapılabilecektir. Aynı şekilde, Türk Kızılayınca ilan edilen hesaplara yapılan nakdi bağışların tamamı da indirime konu edilebilecektir. Bağışların indirilebilmesi için ödemeye ilişkin banka dekontları yeterli olacaktır.AYNİ BAĞIŞ VE YARDIMLAR Depremler sonrası genel hayatı olumsuz etkileyen şartların ortadan kaldırılması için gelir ve kurumlar vergisi mükelleflerince, işletmelerinde mevcut olan ya da dışarıdan temin edilen ihtiyaç malzemeleri de ayni olarak bağışlanabiliyor. Ayni bağışlar; AFAD Başkanlığının kendisine yapılabileceği gibi AFAD’ın yönlendirdiği kamu kurum ve kuruluşlarına da yapılabiliyor. Bu kapsamda yapılan ayni bağışların tamamı, bağışa konu malların içeriğine ve ilgili kurumlarca teslim alındığına ilişkin belge düzenlenmesi kaydıyla, indirim konusu yapılabilecek.Yine söz konusu kapsamda yapılan bağış ve yardımlarda KDV hesaplanmayacak ve bağışa konu mallara ilişkin yüklenilen KDV’ler de işletmeler tarafından indirim konusu yapılabilecek.",2024-10-15 10:52:12
"2023’te hangi çalışan, hangi ayda, ne kadar net maaş alacak?",https://www.hurriyet.com.tr/yazarlar/ahmet-karabiyik/2023te-hangi-calisan-hangi-ayda-ne-kadar-net-maas-alacak-42212286,"Azalmanın nedeni; yılın başında yüzde 15 olan gelir vergisi oranının (yıl içi toplam ücret gelirinin büyüklüğüne bağlı olarak) önce yüzde 20’ye, sonra sırasıyla yüzde 27, yüzde 35 ve yüzde 40’a çıkacak olması. 2023’te hangi ücret seviyesinden sonra hangi oranda vergi hesaplanacağı aşağıdaki tablodan görülebilir.ASGARİ ÜCRETLİLERDE KESİNTİ YOKAsgari ücretlilerde durum farklı... Geçen yıldan itibaren ücretlerinden gelir vergisi ve damga vergisi kesilmiyor. Brüt asgari ücretten (10.008 TL) yalnızca sigorta primleri (1.501,20) kesiliyor, gelir vergisi ve damga vergisi artık kesilmiyor. Asgari ücretliler ocak ayı için de, sonraki aylar için de, net maaşlarında azalma yaşamaksızın (vergi kesilmeksizin) aynı net ücreti (8.506,80) yıl boyunca elde edecekler.Asgari ücretin üzerinde brüt ücreti olan çalışanlar için hazırladığımız tabloda, hangi çalışanın hangi ayda ne kadar net maaş alacağı şimdiden görülebilir. Bu arada; asgari ücret üstü ücretlilerin ilk hesaplanan vergisinden ‘asgari ücretlinin yararlandığı vergi istisnası’ düşülecek, dolayısıyla yüksek ücretliler de ‘asgari ücretlinin yararlandığı vergi istisnası tutarı kadar’ daha az vergi ödeyecekler.ÖRNEK HESAPLAMA‘Brüt 15 bin lira ücret’ örneği üzerinden bordronun ayrıntılarına göz atalım... Brüt 15 bin lira ücreti olan bir çalışan; ocak ayında banka hesabına 12.075,63 lira net maaş yattığını görecek. Brüt ücretten; 2.250 lira sigorta primleri, 636,48 lira gelir vergisi, 37,89 lira damga vergisi kesintisi sonrası 12.075,63 lira olarak net ücret bordro da yer alacak. Normalde; gelir vergisi 1.912,50 lira olarak hesaplanacakken, asgari ücretliye tanınan kadar vergi avantajı (1.276,02) daha yüksek ücretliler için de geçerli olduğundan, bordroda ödenecek gelir vergisi 636,48 lira olarak yer alacak. Asgari ücretliye tanınan damga vergisi avantajından (75,96) dolayı, damga vergisi de bordroda 113,85 lira olarak değil (daha az) 37,89 lira olarak hesaplanacak.İLK BEŞ YIL KESİNTİ YOK‘Brüt 15 bin lira’ ücreti olan bir çalışanın, ocak ayı net maaşı (12.075,63 lira) beş ay boyunca değişmeyecek. Haziran ayı geldiğinde net maaşı 11.750,63 lira olarak hesabına yatacak. Temmuz ve Ağustos neti 11.438,13 lira, Eylül neti 11.766,19 lira Ekim ve Kasım Neti 11.863,47 lira olacak, yılın son ayında ise bu çalışan banka hesabına 11.653,47 lira net maaşın yattığını görecek. Brüt 15 bin lira ücreti olan bir çalışan için işverenin yükleneceği toplam maliyet ise (Yüzde 5 SGK prim teşviki dikkate alındığında) 17 bin 625 lira olarak hesaplanacak. Ve bu tutar 12 ay boyunca bir değişiklik olmadan (aynı maliyet) yıl boyunca geçerli olacak.Brütten ücret hesaplaması yapılan işyerlerinin aksine “netten ücret hesaplaması yapılan işyerlerinde” çalışanın net ücretinde aydan aya bir değişim yaşanmazken bu kez işverenlerin maliyetleri (Net ücret+ vergiler+ sigorta primleri) aydan aya değişim gösterecek. Hangi net maaş seviyesi için işverenlerin 2023’te hangi ayda ne kadar maliyete katlanacağını da bir sonraki yazıda ele alıyoruz.",2024-10-15 10:52:13
Gayrimenkulde beşinci yıldan sonra satış koşulunun detayları,https://www.hurriyet.com.tr/yazarlar/ahmet-karabiyik/gayrimenkulde-besinci-yildan-sonra-satis-kosulunun-detaylari-42208703,"Orta gelirli vatandaşlara; yüzde 0.69’dan başlayan vade farkı, 15 yıl vade, yüzde 10 peşinat ve ilk 3 yıl devlet katkısıyla ödeme kolaylığı gibi avantajlar sağlanıyor. Başvuracak kişilerin, kendi (ve eşleri) adına konutu olmaması ve son bir yıl içinde konut satmamış olması gerekiyor. Diğer ayrıntıların “yenievimkampanyasi.com.tr” internet adresinde yer aldığı kampanyanın bir diğer koşulu ise yeni alınacak konutun “5 yıl boyunca satılamayacak” olması...BEŞ YIL SONRA SATIŞIN VERGİ AVANTAJI‘Yeni Evim Konut Finansman Programıyla’ konut edinip (beş yıl) sonrasında satmak isteyenler aslında vergi avantajı da elde etmiş oluyorlar. Normalde konutunu satıp kazanç elde edenler, gelir vergisi ödemek zorunda. Kazancın elde edildiği yılı takip eden mart ayında, kazancın üzerinden (yüzde 15 ila yüzde 40 oranları arasında) vergi ödeme zorunluluğu var. Ancak; Gelir Vergisi Kanunu’na göre gayrimenkulü edindikten sonra üzerinden beş yıl geçip satanlardan vergi istenmiyor. Dolayısıyla “Yeni Evim Konut Finansman Programıyla” konut edinenlere şimdiden söyleyebiliriz: Satış hakkını elde ettikleri beşinci yılın sonunda taşınmazlarını sattıklarında, ne kadar kazanç elde etmiş olurlarsa olsunlar beyanname vermeyecekler, vergi ödemeyecekler.Bu arada vergi ayı olan mart da yaklaşıyor...TEMMUZDAN İTİBAREN NOTERDE SATIŞ YAPILABİLECEK Bugüne kadar bir gayrimenkulün tapu müdürlüğü dışında el değiştirmesi mümkün değildi, düşünülemezdi. Tapu kayıtlarının elektronik ortama taşınmasıyla yakın bir gelecekte noterlerde de tapu alım satım işlemleri yapılabilecek. Gayrimenkulün yeni sahibini gösteren tapu belgesini noterler de düzenleyebilecek.7413 Sayılı Kanun ile taşınmaz satış sözleşmelerini yapma yetkisi, tapu sicil müdürlüklerinin yanı sıra noterlere de verilmişti. Önce noterden satış işlemlerinin başlayacağı tarih 01 Ocak 2023 olarak belirlense de uygulama temmuz ayına kadar ertelendi. Uygulamanın nasıl yapılacağını düzenleyen yönetmelik de 11 Ocak 2023’te Resmi Gazete’de yayımlandı.VERGİ TUTARINI BELİRLEYEN FAKTÖRLERGEÇEN yıl (2022’de) taşınmaz satışı yapıp kazanç elde edenlerin mart ayında beyanname vermesi gerektiğinden, beyanname verme kriterlerini de hatırlayalım... Gayrimenkulü edindikten sonraki beş yıl içinde satış yapanlar; eğer istisna tutarını (2022 kazançları için 25 bin lirayı) aşan kazanç elde etmişlerse mart ayında beyanname vermeleri gerekecek. 2023’te elde edilen kazançlar (2024 Mart’ta beyan edilecek) için istisna tutarı ise 55 bin lira.Beyanname verilirken istisna tutarı dışında; satış sırasında ödenen tapu harcı ve (alış tarihi ile satış tarihi arasında yaşanan) enflasyon etkisinin de hesaplanacak vergiyi azaltıcı etkisi söz konusu.Alış ve satış tarihleri arasındaki enflasyon etkisinin kazançtan düşülebilmesi için; alış ve satış ÜFE endeksleri arasında yüzde 10’dan fazla endeks farkı (artışı) oluşması gerekiyor.Mirasla edinilen mülk sahipleri için de önemli bir hatırlatma yapalım... Miras yoluyla edindikleri mülkleri satanların (5 yıl içinde satış yapmış olsalar da) ne kadar kazanç etmiş olurlarsa olsunlar gelir vergisi ödemeleri gerekmiyor. İvazsız (karşılıksız) intikal edilen taşınmazların satışında gelir vergisi beyanı istenmiyor.",2024-10-15 10:52:14
İşte EYT’lilerin yeni tazminatları,https://www.hurriyet.com.tr/yazarlar/ahmet-karabiyik/iste-eytlilerin-yeni-tazminatlari-42204968,"Kıdem tazminatının ödenme koşullarından biri de; çalışanın emekli olması... EYT düzenlemesinin Meclis’ten geçmesinden sonra emekli olacak milyonlarca EYT’li, ne kadar tazminat alabileceğini hazırladığımız tablodan görebilir.Örneğin; 2023 aylık brüt ücreti 15 bin lira olan bir EYT’li (son işyerindeki) 10 yıllık çalışması karşılığı olarak işvereninden 150 bin lira kıdem tazminatı alacak. Kıdem tazminatından gelir vergisi kesilmiyor, yalnızca binde 7.59 oranında (1.139 TL) damga vergisi kesiliyor. 15 bin lira brüt ücreti olan çalışan örneği için; 10 yıllık hizmeti karşılığı damga vergisi kesintisi sonrası ödenecek kıdem tazminatı tutarı net 148 bin 862 lira olarak hesaplanacak. TAZMİNAT KREDİSİNİN KOŞULLARIEYT yasasının çıkmasıyla birlikte ilk aşamada 1.5 milyondan fazla çalışanın emekli olması bekleniyor. Dolayısıyla işverenler; daha önce öngörmedikleri bir tazminat yüküyle karşı karşıyalar. Bu yükü hafifletmek için düşük faizli Kredi Garanti Fonu (KGF) devreye alınarak işverenlere kredi imkânı tanınıyor. KGF teminat oranları da (%70 ve üstü) artırılarak firmaların teminat yaratma ve kredi limiti bulma sorunlarına da destek sağlanacağı öngörülüyor.  Kıdem tazminatı kredisinin ‘6 ay ödemesiz dönem’ ve ’36 aya varan vade’ gibi konuşulan ayrıntılarının da kısa sürede netleşmesi bekleniyor. İşverenlerin aldıkları kredinin; başka bir hesaba transfer etme seçeneği olmaksızın, “direkt çalışanların banka hesabına ‘tazminat ödemesi’ adıyla transfer edilebilecek şekilde” kredi mekanizmasının kurgulandığı da konuşuluyor. Aksi durumda amacına uygun olmayan kredi kullanımı yapanlar için yaptırımlar da öngörülüyor.BORÇLANMA YAPAN EYT’LİYE VERGİ AVANTAJIEmekli olacak EYT’lilerde aranacak şartlar: İlk işe girişin 8 Eylül 1999 öncesi olması, 20 yıl (kadın için) ve 25 yıllık (erkek için) sigortalılık süresinin olması ve en az 5.000 gün SGK’ya prim ödenmiş olması... EYT’lilerden bazıları; diğer iki koşulu sağlamış olsa da, henüz 5.000 günlük prim ödemesi koşulunu yerine getirmemiş olabiliyor. Bu 5.000 prim günü koşulunu sağlayamayanlar, askerlik veya doğum borçlanması yoluyla da eksik günlerini 5.000 güne tamamlayabiliyorlar. SGK’ya askerlik veya doğum prim borçlanması yapıp çalışmaya da devam edecek EYT’liler diğer yandan vergi avantajı da elde ediyorlar. Borçlanma prim (ödeme) tutarlarını gösterir belgeleri işverenlerine veren çalışanlar, ücret bordrolarında borçlanma tutarlarının vergi matrahlarından düşüldüğünü görecekler. (Gelir Vergisi Kanunu Md. 63/2) Dolayısıyla bordrolarında (borçlanma tutarına bağlı olarak) vergi hesaplanmadığını da görecekler. Emeklilikten sonra çalışmaya devam eden (borçlanan) EYT’lilerin, bordrolarında vergi görünmediğinden bu kez net maaşları da (vergi kadar) kendiliğinden artmış olacak. Borçlanma yapan EYT’linin; çalışmaya devam ettiğinde ne kadar avantaj sağlayacağını “brüt 17 bin 500 lira ücretli” bir çalışan için hesapladık. Bu çalışanın net maaşı, aynı brüt ücrete sahip diğer çalışanlara göre 1.152,11 lira daha yüksek olacaktır. Brüt 17 bin 500 liradan daha az veya daha çok maaş alan ücretlilerde işverenlerine SGK’ya yaptıkları borçlanma (ödeme) belgelerini verdiklerinde, bordrolarında vergi kesilmediğini, net maaşların daha yüksek hesaplandığını göreceklerdir.Verdiğimiz ‘brüt 17.500 TL’ örneği ‘brütten ücreti hesaplanan işyerleri’ için geçerli... Ücretin netten hesaplandığı işyerlerinde de; borçlanma (doğum veya askerlik) tutarları vergi matrahından düşülecektir. Dolayısıyla borçlanma kaynaklı olarak bordroda işveren maliyeti düşeceğinden, vergide sağlanan avantajın çalışanın net ücretine işverence yansıtılması (ilave edilmesi) gerekir.",2024-10-15 10:52:16
Mirasçılara 1 milyon liraya kadar vergi yok,https://www.hurriyet.com.tr/yazarlar/ahmet-karabiyik/mirascilara-1-milyon-liraya-kadar-vergi-yok-42201389,"Veraset ve İntikal Vergisi (VİV) değerleri de 54 no. lu Genel Tebliğ’le güncellendi. (30 Aralık 2022 tarihli Resmi Gazete) Tebliğe göre; mirasçılar kendilerine intikal eden varlıkların değeri (2023 için) 1.015.747 lirayı aşmadığı sürece vergi ödemeyecek.2022’de mirasçılar kendilerine isabet eden 455.635 liraya kadar değerdeki varlıklar için vergi ödemezken, bu yıl istisna tutarı 1.015.747 liraya artırılmış oldu. Ölen kişinin füruğu (altsoyu) bulunmuyorsa, eşe mirasla geçen varlıklar için istisna tutarı ise 2.032.742 TL‘ye yükseliyor.İstisna tutarının üzerinde kendilerine miras (varlıklar) kalan mirasçılar için vergi oranı yüzde 1’den başlayıp yüzde 10’a kadar yükseliyor. Vergi ödeyecek mirasçılar; kendilerine intikal eden nakit, döviz, gayrimenkul gibi varlıklar üzerinden ne kadar vergi ödeneceğini, aşağıdaki tarife tablosundan hesaplanabilir. Mirasçıların ölüm tarihinden sonraki dört ay içinde beyanname vermesi gerekiyor. (Ölüm Türkiye’de meydana gelmemişse ve/veya mirasçıların Türkiye’de bulunmaması durumlarında, beyanname verme süreleri farklılık gösterebiliyor.) Muristen kalan varlıkların değeri, istisna haddinin altında kalsa dahi yine beyanname verilmesi gerekiyor. Beyanname verdikten sonra vergi ödemeleri, üç yılda ve altı taksitte (her yıl mayıs ve kasım aylarında) yapılabiliyor.Bağış ve Hediyelerde VİVİvazsız (karşılıksız) olarak; bağış ve hediye verildiğinde de varlıkları edinen kişiler (bir ay içinde) VİV beyannamesi vererek vergi ödemek zorunda. 2023 yılı için (İvazsız suretle meydana gelen intikallerde) istisna tutarı 23.387 TL (2022 için 10.491 liraydı). Bağış ve hediyeler için vergi oranları (mirasa göre) daha yüksek... Yüzde 10’dan başlayıp, yüzde 30’a kadar çıkıyor. Bağış ve hediyeler aile üyelerinden (Anne, baba, eş ve çocuklardan) alındığında, vergi oranı yarı yarıya düşüyor. Vergi ödeme süresi beyanname verdikten sonraki üç yıl içinde altı taksitte (her yıl mayıs ve kasım aylarında) yapılabiliyor. MİRAS TAKSİMATINDA TAPU HARCI- MİRASÇILARA gayrimenkuller ilk intikal ettiğinde tapu harcı ödenmiyor. Ancak mirasçılar gayrimenkulleri kendi aralarında miras taksimatı yaptıklarında, yüzde 2,277 oranında tapu harcı ödenir. Gayrimenkullerin satışında uygulanan tapu harcı oranı ise yüzde 4. (Yüzde 2 alıcıdan, yüzde 2 satıcıdan) Gayrimenkulün bağışı sırasında ödenen tapu harcının oranı ise yüzde 6,831.",2024-10-15 10:52:17
Çalışan EYT’linin maaşı artacak,https://www.hurriyet.com.tr/yazarlar/ahmet-karabiyik/calisan-eytlinin-maasi-artacak-42197638,"Asgari ücretli bir çalışan ocak ayında ‘8 bin 507 lira’ net maaş elde edecek. EYT yasası çıkıp emekli olarak aynı işyerinde çalışmaya devam eden asgari ücretlilerin net maaşı ise 9 bin 145 lira olacak. EYT’liler; 2023’te hem aylık emekli maaşı kazanmaya hak kazanacak, hem işyerinden kıdem tazminatı almaya hak kazanacak hem de eğer çalışmaya devam ederlerse emekli olmayan (aynı brüt ücrete sahip) diğer çalışanlara göre daha fazla net maaş alacaklar. Asgari ücretli emekliler her ay, 638 lira daha fazla net maaşı banka hesaplarında görecekler. 2023’te brüt asgari ücret aylık 10.008 lira... “Tüm asgari ücretliler için brüt ücret aynı iken ‘emekli asgari ücretliler’ neden daha yüksek net maaş alacak?” diye sorulacaktır haliyle... Açıklayalım...İŞTE NEDENİBrüt ücret üzerinden; emekli olmayan çalışanlardan yüzde 15 oranında sigorta primleri (14 işçi SGK primi ve yüzde 1 işsizlik sigortası primi) kesilirken, emekli çalışanlardan ise yüzde 7.5 oranında sigorta primi kesiliyor. Emekli çalışanlardan kesilen sigorta primi oranı yarı yarıya daha az... Bu da net maaşa direkt etki ediyor, emekli (asgari ücretli) çalışanın brüt maaşından daha az sigorta primi (750,60 lira) kesildiğinden net maaşı da daha yüksek hesaplanacak. (Emekli olmayan asgari ücretliden kesilecek sigorta primleri toplamı ise 1.501 lira) Asgari ücretlilerin ücret bordrolarında gelir vergisi son bir yıldır kesilmiyor artık. Emekli (asgari ücretli) çalışanların bordrolarında gelir vergisi (113 lira) kesilecek olsa da, sigorta prim kesintisindeki avantajlı durumları bu vergiyi de telafi ederek daha yüksek (aylık 638 lira) net maaş almalarını sağlayacak.İŞVEREN PAYINDA İYİLEŞTİRME BEKLENİYOR ÇALIŞANLARIN ücretleri üzerinden hesaplanan sigorta primlerinin işveren payı tarafında bu kez emekliler aleyhine bir oran söz konusu… Normalde brüt ücret üzerinden yüzde 15.5 oranında (20.5- 5 puan teşvik) sigorta primi ve yüzde 2 oranında işsizlik sigortası primi, toplam 17.5 oranında (işveren payı) hesaplanırken, emekli çalışanlar için hesaplanan sosyal güvenlik destek primi (SGDP) işveren payı oranı ise yüzde 24.5. Emekli olduktan sonra çalışmaya devam edecek EYT’lileri ve işverenlerini teşvik amacıyla, EYT yasasının devreye girmesiyle birlikte işveren sigorta prim yükünde de indirim planlanıyor. Muhtemelen EYT yasasının devreye girmesiyle, bu işveren prim desteği de devreye girecektir.3 AVANTAJDAN FAYDALANACAK YAŞLILIK-emeklilik maaşı bağlanması için çalışanın öncelikle işinden ayrılması gerekiyor. EYT’li çalışanlar yasa çıkıp emeklilik için işyerlerine dilekçe verdiklerinde kıdem tazminatını da hak eder. Kıdem tazminatını işverenler tek seferde ödemek zorundalar. Ancak işçi ve işverenin karşılıklı rızası ile kıdem tazminatı taksitle ödenebilir. İşyerlerindeki EYT’li çalışan sayısının artmasıyla beraber zorlanabilecek işverenlere Kredi Garanti Fonu destekli kredi imkânı için de çalışmaların yapıldığı belirtiliyor.Emeklilikten sonra aynı işyerinde çalışmaya (işverenin de talebiyle) devam edecek EYT’liler üç avantajdan aynı anda yararlanabilecekler: 1- Tekrar işe başladıklarında işyerlerinden çalışma karşılığı aylık ücret alacaklar. 2- Devletten emekli-yaşlılık aylığı alacaklar. 3- Geçmiş çalışmalarının karşılığı toplu ödeme-kıdem tazminatı almış olacaklar.",2024-10-15 10:52:18
2023’te maaşlar nasıl hesaplanacak?,https://www.hurriyet.com.tr/yazarlar/ahmet-karabiyik/2023te-maaslar-nasil-hesaplanacak-42194065,"İşveren sigorta prim paylarının brüt ücrete ilave edilmesiyle (Yüzde 5 SGK prim teşviki sonrası) 11.759,40 lira maliyete katlanacak işverenler. Geçen yılın son günlerinde de ‘asgari ücretteki artış’ gündemin ilk sıralarında tartışılıyordu... Nitekim yüzde 51 oranında artış yapılarak net asgari ücret 2022 yılı için 4 bin 253 liraya yükseltilmişti. Yüksek enflasyondan dolayı uzun yıllar sonra; asgari ücrette yıl içinde de (temmuz ayı itibarıyla) artış yapıldı ve ikinci yarıyılda asgari ücret net 5 bin 500 lira olarak uygulandı.KÖKLÜ DEĞİŞİKLİK YAPILDI2022 Ocak ayından geçerli olmak üzere asgari ücretlilerin vergilendirilmesinde de çok köklü bir değişiklik yapıldı. Asgari ücretlinin maaşı üzerinden hesaplanan/kesilen vergiler kaldırıldı. Yılbaşından itibaren gelir vergisi de, damga vergisi de kesilmedi asgari ücretlilerden, net ücret dışında yalnızca sigorta primleri hesaplandı ücret bordrolarında... Asgari ücretliye uygulanan vergi istisnası daha yüksek ücretlilere de yansıtıldı, asgari ücretli için geçerli olan istisna tutarı, daha yüksek ücretlilerin hesaplanan vergilerinden de düşüldü. 2022 yıl boyunca yüksek ücretlilerin net maaşları da asgari ücretlinin vergi istisnasından dolayı ilaveten artırılmış oldu. 2022 Ocak ayından itibaren geçerli olacak şekilde 7349 sayılı yasayla devreye giren ‘asgari ücretliye vergisiz net maaş” uygulaması geçici bir düzenleme olmadığından (Gelir Vergisi Kanunu’nun 23.üncü maddesine eklenen 18.nci bent) bu yıl da geçerli... 2023’te de asgari ücretliler bordrolarında vergi kesintisi görmeyecekler.VERGİ DİLİMİNDE İYİLEŞTİRMEAsgari ücretlinin aldığı maaşın tamamı vergiden istisna olunca, çalışanların yıl boyunca aynı net ücreti alması güvenceye alınmış oldu. Ancak daha yüksek ücretlilerde; yılın başında yüzde 15 olan vergi oranı önce yüzde 20’ye ve daha da yüksek ücretlilerde ilerleyen aylarda yüzde 27, yüzde 35 ve en son olarak yüzde 40’a kadar yükseliyor. Brüt ücretten hesaplama yapılan işyerlerinde; çalışanların yılın ilk ayında ve sonraki aylarında banka hesaplarında gördükleri net maaşlar aydan aya değişmekte, azalmakta. Her yıl vergi dilim aralıkları (Yüzde 15’ten, 20’ye ve daha yüksek oranlara artış sınırları) her yıl güncellense de, enflasyondaki artış oranından daha düşük oranlarda dilim güncellenmeleri yapıldığından çalışanların brüt gelirlerindeki artışla, net maaşlarındaki artış aynı oranda olamıyor, yüklendikleri vergilerdeki artış brüt maaşlarındaki artıştan daha yüksek oluyor. Şimdi; 2023 vergi (artış) dilimleri henüz belirlenmemişken çalışanın vergi yükünü hafifletecek şekilde yeni düzenleme yapılması bekleniyor.SİGORTA PRİMLERİ NETLEŞTİASGARİ ücretli için yıl boyu ödenecek sigorta primleri de netleşti. Brüt ücret (10.008) üzerinden işçi sigorta primleri toplam yüzde 15 oranında (Yüzde 14 SGK işçi payı, yüzde 1 işsizlik sigortası işçi payı) 1.501,20 lira olarak kesilecek. İşveren prim payları da yine brüt ücret üzerinden yüzde 17,5 oranında 1.751,40 TL olarak hesaplanacak. (Yüzde 20,5 SGK işveren payından, düzenli ödeme yapanlara uygulanan yüzde 5 teşvik düşülmüş hali ile yüzde 15,5 oranı + yüzde 2 işsizlik sigortası payı dikkate alındı)Yüksek ücretlilerde yine aynı oranlar geçerli. Çalışanın brüt ücreti üzerinden yüzde 15 işçi sigorta primleri, yüzde 17,5 oranında işveren prim payları hesaplanacak. Ancak brüt ücreti (asgari ücretin 7,5 katını) 75 bin 060 lirayı geçen çalışanlar için en fazla bu tutar (sigorta prim tavanı) üzerinden sigorta primi hesaplanacak. Yani SGK prim tavanı üzerinde brüt ücretli olan çalışanların maaşından; en fazla (tavanın yüzde 15 oranında) 11 bin 259 lira çalışan sigorta primi, en fazla (tavanın yüzde 17,5 oranında) 13.135,50 lira işveren sigorta primleri (Toplam 24.394,50 lira prim) hesaplanacak.",2024-10-15 10:52:20
Asgari ücret EYT’lileri nasıl etkileyecek,https://www.hurriyet.com.tr/yazarlar/ahmet-karabiyik/asgari-ucret-eytlileri-nasil-etkileyecek-42190280,"SON birkaç aydır ülke gündeminin değişmez iki sorusu: “2023’te asgari ücret kaç lira olacak?” ve “EYT yasası ne zaman çıkıyor?” Her iki soruda milyonlarca çalışanı ilgilendirdiği gibi aynı zamanda bu çalışanların işverenlerini de ilgilendiriyor. Asgari ücretli çalışanına yeni yılda ne kadar maaş ödeyeceğini merak eden işverenler aynı zamanda, EYT’li çalışanlarına (emekli olduklarında) ne kadar kıdem tazminatı ödeyeceğini de merak ediyor. Nasıl, asgari ücret yeni yıldan itibaren artırılmış yeni değerlerden geçerli olacaksa, EYT’lilere ödenecek kıdem tazminatı da yeni yılda yeni ücret değerleri üzerinden ödenecek.Asgari ücret tahminleri telaffuz da edilmeye başlandığından; net asgari ücretin 5 bin 500 liradan, 8 bin liraya, net 2 bin 500 lira (Yüzde 45) arttırıldığı varsayımı üzerinden yeni yılda çalışanlara ödenebilecek kıdem tazminatı tutarlarına ilişkin örnek tablo hazırladık. Asgari ücretten daha yüksek ücretlilerin de kıdem yıllarına göre ne kadar kıdem tazminatı hak edebilecekleri aynı tabloda yer almakta. Kıdem tazminatı tavanını aşan ücretliler ise en fazla tavan tutarı kadar (her çalışma yılı için) tazminat alabileceklerinden kıdem tazminatı tavanı için de bir tahminde (22 bin 500 lira) bulunduk.NASIL HESAPLANIYORSon işyerindeki her bir çalışma (kıdem) yılı ile son aylık (30 günlük) ücreti çarpılarak, kıdem tazminatı hesaplanıyor. Hali hazırda 10 yıllık kıdeme sahip asgari ücretli bir çalışan (Net 5.500- Brüt 6.471 TL x 10 yıl=) 64 bin 710 lira kıdem tazminatı alabiliyor iken, yeni yılda asgari ücretin net 8 bin lira (Brüt 9 bin 412 TL) olduğu durumda ise 94 bin 120 lira kıdem tazminatı alabilecek. Kıdem tazminatı üzerinden yalnızca damga vergisi (Binde 7,59) kesildiğinden 10 yıllık kıdemi olan (asgari ücretli) çalışan net 93.406 lira kıdem tazminatı hak etmiş olacak.KREDİ İMKÂNIYapılan araştırmalara göre 1.5 milyondan fazla çalışanın EYT yasasının çıkmasıyla birlikte emekli olabileceği öngörülüyor. Çalışan sayısı yüksek olan işletmeler belli ki önceki yıllara göre oldukça yüklü bir kıdem tazminat yüküyle karşı karşıya kalacaklar 2023’te. Dolayısıyla her yıl emekli olacak çalışan sayısını tahmin edip bütçesinden pay ayıran işletmeler önceki yıllara göre öngöremedikleri bir tazminat yüküyle karşı karşıya kalabilirler. Bu öngörülemeyen mali yük için; Kredi Garanti Fonu’ndan kredi imkânı tanınabileceği yönünde açıklamalar da yapıldı. Sağlanacak kredide; ödemesiz dönem imkanının yanı sıra, en az yüzde 75 kefalet oranı olması da bekleniyor.NOT: Vergi dünyasının duayenlerinden YMM Mehmet Maç’ın vefat ettiği haberini aldım. Ailesinin ve tüm sevenlerinin başı sağ olsun. Mekânı cennet olsun.",2024-10-15 10:52:22
Borsaya giren milyonlarca yatırımcı vergi ödeyecek mi?,https://www.hurriyet.com.tr/yazarlar/ahmet-karabiyik/borsaya-giren-milyonlarca-yatirimci-vergi-odeyecek-mi-42186511,"Milyonlar borsaya kazanç için akın ederken diğer yandan hisse senetinin vergisel boyutu da merak ediliyor... “Borsada hisse seneti alanlar, hisselerini sattıklarında değer artış kazancı üzerinden vergi ödeyecekler mi?” sorusu soruluyor.  Hisse seneti (değer artış) kazançları üzerinde stopaj var ancak oranı “sıfır” olduğundan borsadaki hisse seneti kazançları üzerinden vergi ödenmiyor. Yıllık beyanname ile de bu kazançların beyanı gerekmiyor. Diğer; ücret, kira, değer artış kazançları vb. gelirleri üzerinden yıllık beyanname verecek olanlar da hisse seneti üzerinden elde ettikleri (değer artış) kazançlarını beyannamelerine dahil etmiyorlar. Menkul Kıymet Yatırım Ortaklığı -MKYO- hisse senetlerinin elden çıkarılmasından sağlanan kazançlar yüzde 10 oranında stopaja tabi. 1 yıldan daha fazla elde tutulduktan sonra MKYO paylarının satılmasından elde edilen kazançlar stopaja da tabi olmuyor.BORSA DIŞI ŞİRKETLERİN HİSSE SENETLERİAnonim şirket (A.Ş.) paylarının satışında ve limited şirketin paylarının satışında vergilendirme kriterleri farklı... AŞ pay sahipleri daha avantajlı; iki yıl ellerinde tuttukları hisse senetlerinin satışı üzerinden ne kadar kazanç etseler de gelir vergisi ödemiyorlar. (İki yıl içinde sattıklarında ise elde edilen kazancın ertesi yıl mart ayında beyanı gerekiyor.) AŞ pay sahiplerinin iki yıl ortak kalma süresi içerisinde hisse senetlerinin basılı olarak ellerinde bulunması da önemli... Yani; ortak olduktan sonra şirketten basılı hisse senetlerini teslim almaları gerekiyor. AŞ yönetim kurulunun da; hisse senetini bastırarak pay sahiplerine teslimi konusunda gerekli karar ve uygulama işlemlerini sonuçlandırmaları gerekiyor.Limited şirket payını satan ortaklar ise iki yıllık süre dikkate alınmaksızın (iki yıldan fazla süre pay sahipliği devam etse de) elde ettikleri (değer artış) kazanç üzerinden gelir vergisi ödemeleri gerekiyor.ENFLASYON ETKİSİSon dönemlerde yaşanan yüksek enflasyondan dolayı değer artış kazancı elde eden vatandaşlara tanınan endeksleme hakkı daha da önemli hale geldi. Satış değeri üzerinden enflasyon etkisinin düşülerek (maliyet değeri artırılarak) daha az vergi ödenmesi imkânı kazanılıyor. Böylece; enflasyonun elde edilen alım satım kazancı üzerindeki etkisi ortadan kaldırılmış olmuyor. Alış ve satış tarihleri arasındaki enflasyon etkisinin kazançtan düşülebilmesi için; alış ve satış ÜFE endeksleri arasında yüzde 10’dan fazla endeks farkı (artışı) oluşması gerekiyor. Satışın yapıldığı aydan bir önceki ay ve alışın yapıldığı aydan bir önceki ay endeksleri hesaplamada dikkate alınıyor.",2024-10-15 10:52:24
Dolandırıcıların tapudaki işlemleri nasıl engellenir?,https://www.hurriyet.com.tr/yazarlar/ahmet-karabiyik/dolandiricilarin-tapudaki-islemleri-nasil-engellenir-42182682,"İşte bu tip dolandırıcılıkların önüne geçebilmek için mülk sahiplerinin alabileceği ‘çok kolay’ önlemler de var. e-Devlet’e girip, telefon numaranızı tapu işlemleri için kaydederek masrafsız ve kolayca ciddi bir önlem alabilirsiniz dolandırıcılara karşı.Tapuda adınıza kayıtlı gayrimenkullere ilişkin satış veya devir gibi bir işlem yapıldığında telefonunuza kısa mesajla (SMS) bilgi geliyor. “Şu il, şu ilçede, şu ada, şu parseldeki taşınmazınıza ilişkin tapuda devir işlemi başlatılmıştır” şeklinde haberdar oluyorsunuz.Peki, e-Devlet’ten bu güvenlik işlemi nasıl yapılıyor? 1. e-Devlet’e girilir.2. Arama butonuna ‘tapu telefon’ yazılır.3. ‘Tapu Telefon Bilgileri Beyan’ sayfası açılır. “Bu hizmeti kullanarak beyan edeceğiniz telefon bilgisi TAKBİS’te TC Kimlik Numarası kayıtlı olan tapu kayıtlarınız ile eşleştirilecektir.” ile “Daha önceden kayıtlı bir telefon numaranız bulunmamaktadır.” uyarıları görülür.Sağ üstteki ‘Telefon Numarası Kaydet’ düğmesine tıklayarak telefon numaranızı kaydedebilirsiniz.‘Bilgilendirme metnini okudum ve onaylıyorum’ işaretlendikten sonra, ‘Doğrulama Kodu Gönder’e tıklanır.4. Telefonunuza SMS yoluyla gelen ‘doğrulama kodu’ ekranda ilgili alana girilerek ‘onayla’ tıklanır.5. ‘İşlem başarılı’ şeklinde ekrandaki bilgi sonrası artık dolandırıcıların adınıza tapudan bilginiz dışında işlem yapılıyorsa haberdar oluyorsunuz.Bunları yapmanız halinde; artık tapuda sahte kimlik ve sahte vekalet ile haberdar olmadığınız bir satış/devir başvurusu yapıldığında telefonunuza mesaj gelecektir.GAYRİMENKUL SATIŞINDA VERGİLENDİRME KRİTERLERİMÜLK sahibinin rızası dışında yapılabilecek tapu devir işlemlerine karşı alınabilecek önlemlerden sonra şimdi “mülk sahibinin rızası ile” yapılabilecek gayrimenkul satış işlemlerindeki vergisel kriterlere bakalım. Öncelikle vergisiz satış için 5 yıl koşulunu hatırlatalım. Bir taşınmaz edinildikten sonra üzerinden 5 yıl geçip sonra satılıyorsa elde edilen kazanç ne kadar çok olursa olsun gelir vergisi istenmiyor. Gayrimenkulü edindikten sonraki 5 yıl içinde satış yapılırsa ve istisnayı (2022 kazançları için 25.000 TL) aşan kazanç elde ediliyorsa (ertesi yıl mart ayında) beyanname vermek gerekiyor.Beyanname verilirken istisna tutarı, satış sırasında ödenen tapu harcı ve (alış değerine ilave edilebilecek) enflasyon etkisi ödenecek vergiyi azaltıcı etki yapıyor. Alış ve satış tarihleri arasındaki enflasyon etkisinin kazançtan düşülebilmesi için; alış ve satış ÜFE endeksleri arasında yüzde 10’dan fazla endeks farkı (artışı) oluşması gerekiyor. Satışın yapıldığı aydan bir önceki ay ve alışın yapıldığı aydan bir önceki ay endeksleri dikkate alınıyor. Son dönemde yaşanan yüksek enflasyon, değer artış kazancı üzerinden enflasyon etkisinin düşülebilme hakkını yani ödenecek vergiyi azaltıcı etkisini daha da önemli hale getirdi. MİRAS SATIŞINDA VERGİ YOKMirasçılar kendilerine intikal eden mülkler üzerinden zaten (emlak vergi değerleri üzerinden) Veraset ve İntikal Vergisi öderler. Mirasla edinilen mülkler (5 yıl içinde satılsa dahi) ne kadar kazanç edinilirse edilsin ivazsız (karşılıksız) intikal olduğundan gelir vergisi ödenmesi gerekmiyor.",2024-10-15 10:52:25
Zorunlu değil avantajlı,https://www.hurriyet.com.tr/yazarlar/ahmet-karabiyik/zorunlu-degil-avantajli-42178792,"Asgari ücretli bir çalışanına 5 bin 500 lira aylık net maaş ödeyen bir işveren, ilaveten aylık net 1.000 lira da yakacak yardımı yapmak istediğinde, 741 lira gelir vergisi ve sigorta prim maliyeti de yüklenmiş olur. Yeni çıkan yasayla sağlanan avantajla işveren bu 741 liralık ilave yükleri üstlenmemiş oluyor. Aylık net 1.000 lira yakacak yardımı, 2023 ilk yarıyıl sonuna kadar vergi ve prim yükü olmaksızın çalışanlara ödenebilecek. (7420 Sayılı Kanun, Geçici Madde 1) Çalışana ödenecek 1.000 liralık yardım üzerinden yalnızca binde 7.59 oranında damga vergisi hesaplanacak. Aşağıdaki tabloda da görülebilir: Net 5 bin 500 lira asgari ücretliye, yeni istisna dikkate alınmadığında 1.000 liralık yardım sonrası işveren maliyeti 9.351 lira iken, istisna dikkate alınarak yapılacak 1.000 liralık yardım sonrası işveren maliyeti 8.610 liraya düşüyor. İstisna sonrası işveren maliyeti 741 lira daha düşük hesaplanıyor. (Yardım üzerinden hesaplanacak binde 7,59 oranındaki damga vergisinde istisna olmadığından ayrıca dikkate alınmalı.)1000 LİRAYI AŞMAYAN ÖDEMELERAşağıdaki örnek; tek bir asgari ücretli çalışana yapılacak aylık 1.000 liralık yardım için sağlanan avantajı göstermekte. Çalışan sayısı ve yardım verilecek ay dikkate alınarak işverenlerin sağlayacağı avantaj ayrıca hesaplanabilir. Asgari ücretten daha yüksek ücretli çalışanlara da yakacak yardımı vergisiz olarak uygulanabilecek. İstisna sağlanan yardımlar yasada “çalışanlara elektrik, doğalgaz ve diğer ısınma giderlerine karşılık olmak üzere” şeklinde tanımlanmış ve 1.000 TL’yi aşmayan bu ödemeler için sigorta primi ve gelir vergisi hesaplanmayacağı belirtilmiş. Söz konusu yardımların işveren tarafından çalışanlarına ödeme zorunluluğu bulunmuyor. Ancak bu yardımlar yapıldığı zaman normalde yardım tutarı üzerinden vergi ve sigorta primi ödenmesi zorunluluğu varken, yürürlük (9 Kasım 2022) tarihinden, 30 Haziran 2023 tarihine kadar bu yardımlar için gelir vergisi ve sigorta primi alınmayacağı belirtilerek işverenlerin çalışanlarına yakacak yardımı yapması teşvik ediliyor.NAKİT YEMEK YARDIMI DA VERGİSİZİşverenler işyerinde çalışanlarına yemek verdiğinde zaten ayrıca bir gelir vergisi hesaplanmıyor. Yemek kartları aracılığıyla günlük 51 liraya kadar yemek yardımı yapıldığında da vergi hesaplanmıyor. Ancak işveren eğer “nakit olarak” çalışanına (günlük 51 liraya kadar da olsa) yemek yardımı yaptığında ise (ücret sayılıp) üzerinden vergi hesaplanıyordu. Şimdi; 7420 sayılı yasa ile yapılan değişiklikle artık limit dahilinde (51 lira) verilen ‘nakdi yemek yardımları’ için de gelir vergisi hesaplanmayacak. Günlük 51 lirayı aşan nakit yemek yardımları üzerinden (aşan kısım için) gelir vergisi yine hesaplanacak. Yakacak yardımı geçici olarak vergiden istisna edilmişken, limit içindeki nakdi yemek yardımları istisnası ise süresiz (Gelir Vergisi Kanunu- GVK- Md. 23/8) yasaya (1 Aralık 2022 yürürlük tarihi) dahil edilmiş oldu.İSTANBULKART’TA GÜNLÜK LİMİT 25.50 TLİşverenlerin; çalışanlarının işe gidiş geliş masraflarını karşıladığında da vergisel kriterler mevcut... Eğer çalışanlar personel servis araçları ile topluca işe gidip geliyorsa, servis için ödenen bedeller (ücret sayılmıyor) üzerinden gelir vergisi hesaplanması gerekmiyor. Çalışanlarına İstanbulkart gibi toplu taşıma kartı, bileti veya bu amaçla kullanılan ödeme araçları temin ediliyorsa (günlük 25.50 liraya kadar yol yardımı için) vergi hesaplanmıyor, bu limiti aşan kısım üzerinden (ücret gibi görülüp) vergi hesaplanması gerekiyor. Ulaşım bedelinin nakit olarak verildiği, ulaşım bedeli karşılığının, hediye kartı ve benzeri ulaşım harcaması dışında diğer alışverişlerde de kullanılabilecek ödeme araçları şeklinde verildiği ve çalışılmayan günler için de ulaşım bedeli ödendiği durumlarda, istisnadan yararlanılamıyor. Çalışanların işe gidip gelmek için işverenlerin ödediği ulaşım masraflarının limit dahilinde gelir vergisinden istisna edilmesine ilişkin düzenleme, 7 Aralık 2019 tarihli Resmi Gazete’ de yayımlanan 7194 sayılı kanunla (GVK’nın 23/10 maddesinde yapılan değişiklikle) yapılmıştı. Çalışanlarına yemek, yol ve doğalgaz-elektrik yardımı yapan işverenler, istisna uygulanan yardımları veya üzerinden ilave vergi hesaplanan yardımları, ticari faaliyetleriyle direkt ilişkili olduğundan her durumda gider yazabiliyorlar.",2024-10-15 10:52:26
Asgari ücrette 4 senaryo,https://www.hurriyet.com.tr/yazarlar/ahmet-karabiyik/asgari-ucrette-4-senaryo-42174706,"İŞVEREN tarafı şimdiden “işçi, işveren ve hükümetin yeni asgari ücret tutarında mutabık kalacağı şekilde, üçlü imzayla çıkarmak istiyoruz” dedi. Türkiye İşveren Sendikaları Konfederasyonu (TİSK) Genel Başkanı Özgür Burak Akkol, hem işçi hem işletmeleri gözetecek “dengeli asgari ücret” çağrısı da yaptı diğer yandan. Genel Başkan Akkol, “Biz yine elimizi taşın altına koyacağız. Yine üçlü imza ile bu süreci sonuçlandırmak istiyoruz. İşçilerimizin, işçi sendikalarımızın, işçi konfederasyonlarının memnun olmadığı, işletmelerimizde huzursuzluğun olduğu bir durumu arzu etmiyoruz. Bununla birlikte işverenlerin ağır maliyetler altında ezildiği bir durumu da istemiyoruz” diye özetledi görüşlerini...TOPLANTI ARALIKTAAsgari Ücret Tespit Komisyonu’nun aralık ayı içinde yapacağı toplantılarla 2023 asgari ücreti netleşecek. Asgari Ücret Tespit Komisyonu’nda; Hükümet adına Çalışma ve Sosyal Güvenlik Bakanlığı, işçiler adına Türk-İş, işverenler adına TİSK yer alıyor. Komisyon, en az 10 üyenin katılımı ile toplanıyor ve oyların çoğunluğu ile karar alınıyor. Komisyonda işçi tarafının da, işveren tarafının da beşer temsilcisi bulunuyor. Oyların eşitliği halinde, (Bakanlığın tespit ettiği) başkanın bulunduğu taraf çoğunluğu sağlamış sayılıyor. Mutabakatla belirlenen 2016, 2019 ve 2022’nin ardından, 2023 yeni asgari ücretinin de oybirliğiyle belirlenmesi tüm taraflar için ekstra bir kazanç olacaktır.İŞTE TAHMİNLERAsgari ücret tespit komisyonunun aralık ayında başlayacak toplantılarında konuşulacak ve sonunda kesinleşecek asgari ücret tutarları hakkında şimdiden tahminde bulunduk. Dört farklı net asgari ücret tahmini üzerinden hazırladığımız (yandaki) tabloda ‘sigorta prim maliyetleri’ ve ‘toplam işveren maliyetleri de’ ayrı görülebilir. Yüzde 24 artış oranı (net 6 bin 800 lira) ve yüzde 55 artış oranı (net 8 bin 500 lira) arasında bir tutarın kesinleşeceğini öngördük. Tablodan bir örneği kalem kalem de inceleyelim... Yeni yılda bir çalışanın bir aylık en az ücretinin ‘7 bin 650 lira olarak’ belirlendiği varsayıldığında; yaklaşık yüzde 40 oranında artış yapılmış olacak, (2 bin 150 lira artış) işverenin maliyetindeki artış ise 2 bin 971 lira olarak hesaplanıyor. Halihazırda 5 bin 500 lira net asgari ücret üzerinden, 7 bin 603 liralık toplam maliyete katlanan işveren, (net 7 bin 650 lira asgari ücret için) 2023’te 10 bin 575 lira toplam maliyete katlanmış olacak. (Hali hazırda işverene ayrıca her bir asgari ücretli çalışan için aylık 100 lira asgari ücret desteği verildiğini de belirtelim.)2022 yılı ocak ayı itibarıyla asgari ücretli çalışanların ücretleri üzerinden gelir vergisi ve damga vergisi yükümlülüğünün kaldırıldığını, istisna getirildiğini dolayısıyla hesaplamaların tamamının vergisiz olarak yapıldığını, yalnızca (işçi ve işveren) sigorta prim yükümlülüğünün olduğunu da ayrıca hatırlatmamızda yarar var.",2024-10-15 10:52:28
Daha az vergi için son 1.5 ay,https://www.hurriyet.com.tr/yazarlar/ahmet-karabiyik/daha-az-vergi-icin-son-1-5-ay-42170925,"Elde ettikleri gelirleri üzerinden yıllık beyanname verecek vatandaşlar, bir yandan beyannameye yazabilecekleri masraflar da yapıyor... Yapılan masrafların gelirden düşülebilmesi için belgelenmesi de gerekiyor. Masraf yapmasına rağmen belgesi elinde olmayan vatandaşların ‘2022 tarihli belge’ edinmek için artık sayılı günleri, 1.5 ayı kaldı. Beyannameye yazılan masraf belgeleri, gelirden düşüldüğünden vatandaşın daha az vergi ödemesini de sağlıyor. Yeni yılla birlikte milyonlarca kişi 2022’de elde ettikleri gelirleri üzerinden beyanname verecek, vergi ödeyecek. İşletmeler zaten yıl içinde aylık, üç aylık beyanname vermekle yükümlüler... Ve yeni yılda 2022 geliri üzerinden verecekleri yıllık beyannameleri için gerekli dokümanlar da; profesyonel ellerde, mali müşavirler ve muhasebe çalışanları aracılığıyla hazırlanıyor.BELGELERİNİZİ GÖZDEN GEÇİRİNYılda bir kez gelir beyanında bulunan vatandaşlar içinse süreç daha kritik. Kira geliri elde eden mülk sahipleri, gayrimenkul-hisse satışından dolayı beyanname verecek kişiler... Beyana tabi ücret, kâr payı, faiz geliri elde edenler... Çoğunlukla profesyonel destek almadan bizzat elden/elektronik beyannameyle Maliye’ye beyanda bulunuyorlar. Vergiye tabi gelir elde eden vatandaşlar için vergi ayı-mart ayı geldiğinde, 2022 tarihli masraf belgelerini beyannamelerine yazarak daha az vergi ödeyebileceklerinden şimdiden yaptıkları masraflarının belgelerinin kendilerinde olup olmadığını gözden geçirmelerinde yarar var.EĞİTİM VE SAĞLIK MASRAFLARIMart ayı geldiğinde; 2022 kazançlarını Maliye’ye bildirecek vatandaşlar aynı zamanda 2022 tarihli eğitim ve sağlık masraflarını gelirlerinden düşüp daha az vergi ödeme imkanına sahipler. Beyannamede (varsa) istisna ve giderler kazançtan düşülüyor öncelikle. Ardından beyannamenin indirimler bölümüne eğitim ve sağlık masrafları yazılıp daha az vergi hesaplanabiliyor. Özel okullara, özel hastanelere ödenen ya da hayat ve sağlık sigortası için ödenen tutarlar yasada yer alan sınırlar dahilinde vergiye tabi gelirden düşülebiliyor. Dolayısıyla bu masraflara ait belgeleri ödeme yapmasına rağmen henüz temin edemeyenler ilgili kurumlardan bu masraflarına ilişkin belgeleri edinerek dosyalamalarında yarar var. Eğitim ve sağlık harcamaları beyan edilecek gelirin (İstisna ve gider düşülmüş gelir) yüzde 10’uyla, sigorta poliçeleri yüzde 15’iyle sınırlı. Ödemeyi yapanın şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile, ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ü dikkate alınıyor. İndirim konusu yapılacak primlerin toplamı, beyan edilen gelirin yüzde 15’ini ve asgari ücretin yıllık tutarını da aşamıyor. (2022 yılı asgari ücretinin yıllık brüt tutan 68 bin 850 TL)KİRA GELİRİ OLANLARKira gelirlerine özel, gelirden düşülebilecek ‘belgesiz gider’ imkânı da var. Konut veya işyeri kira geliri elde edenler, gelirlerinin yüzde 15’ni gelirlerinden düşebiliyor. Belgesiz (götürü) gider, gelirden düşüldükten sonra ayrıca beyannamenin ‘indirimler’ satırlarına (varsa) bağış, eğitim ve sağlık masrafları da yazılıp, kalan tutar üzerinden (daha az) vergi hesaplanabiliyor.Belgesiz götürü gider yerine, belgeli gerçek giderlerin kira gelirlerinden düşülmesi de tercih edilebilir. Belgeli gerçek gideri tercih eden mülk sahiplerinin söz konusu belgeleri beş yıl boyunca saklamaları ve olası vergi incelemelerinde yetkililere ibraz etmesi de gerekiyor.İŞTE BEYANNAMEYE YAZILACAKLAR Kira geliri elde edenlerin, gerçek gider olarak beyannameye yazabilecekleri giderler:* Kiraya verilen gayrimenkul için borçlanılan kredinin (2022’de ödenen) faizleri gelirden düşülebilir. * Kiraya verilen taşınmazla ilgili sigorta giderleri gelirden düşülebilir.* Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.* Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar da gelirden düşebiliyor. 2022 yılı gelirlerinin Maliye’ye beyan döneminde, beyanname verirken dikkat edilmesi gereken diğer kritik noktaları ayrıntılı olarak ayrıca ele alacağız.",2024-10-15 10:52:29
Maaş promosyonlarına vergi var mı?,https://www.hurriyet.com.tr/yazarlar/ahmet-karabiyik/maas-promosyonlarina-vergi-var-mi-42166977,"Maaş hesabın bizde olsun, 7 bin liraya kadar promosyon verelim” şeklinde cazip teklif sunuyor bankalar. Emekli maaşının tutarına göre değişen ve üç yıla kadar taahhüt de içeren teklif sonrası banka şubelerinde emeklilerin ‘promosyon kuyruğu’ görülüyor son dönemde... Emekliler dışında çalışanlar için de bankalar promosyon veriyor. Emekliler; kendileri maaş alacakları bankayı seçerken, çalışanlar için işverenleri tercih ediyor maaş ödenecek bankayı... Dolayısıyla çalışanların maaş promosyonları (çoğunlukla) işverenlerine ödeniyor. Bankadan promosyon alanlar gelir elde etmiş olacağından bir yandan konunun vergisel yönü de merak ediliyor.EMEKLİNİN DURUMUÖncelikle emeklilerimizin durumunu açıklayalım. Bankaların direkt emeklilere ödediği promosyonlar için emeklilerin gelir vergisi (GV) veya Veraset ve İntikal Vergisi (VİV) ödemeleri gerekmiyor. Çalışanlar açısından ise maaşların bankadan ödenme zorunluluğu olduğunu hatırlatalım ilk olarak... İşçi sayısı beş ve daha fazla olan işletmeler çalışanlarının maaşlarını bankadan ödemek zorundalar. (Ücret, prim, ikramiye ve bu nitelikteki her türlü istihkakın bankalar aracılığıyla ödenmesine dair yönetmelik)Çalışanlarının maaş ödemeleri için şirketler (çalışan sayısını da dikkate alarak) bankalarla pazarlığa oturuyorlar. Pazarlık sonucunda belli bir süre boyunca o bankadan maaş ödemeleri yapacaklarını taahhüt ediyorlar, diğer yandan banka da bu taahhüdün karşılığı (çoğunlukla) işletmelere ödeme yapıyor.İŞVEREN NE YAPACAK? - Şirketler, bankalardan aldıkları maaş promosyonlarını eğer çalışanlarına direkt aktarırlarsa (yalnızca aracılık yaparlarsa) vergiye tabi kurum kazançlarına promosyonu dahil etmelerine gerek kalmıyor.- Şirketler, hiç kendi hesaplarına bu promosyonu almadan direkt çalışanlarına bu promosyonların bankadan transferini sağlarlarsa yine vergiye tabi kurum kazancıyla promosyonun ilişkisi kalmıyor.- Şirketler, bankadan aldıkları promosyonları öncelikle işletmelerinin kazancı olarak kaydedip sonrasında çalışanlarına ödediklerinde promosyonu net ücret görüp (brütleştirerek) üzerinden gelir (ve damga) vergisi hesaplamaları gerekiyor.- Şirketler bankalardan kendi hesaplarına gelen promosyonları, işletmelerinde tutup çalışanlarına dağıtmadığı durumda da (işletmenin) kurumlar vergisine tabi kazancına dahil ederler. ÇALIŞANA DAĞITMAK ZORUNLU MU? İşveren bankadan aldığı maaş promosyonlarını çalışanlarına dağıtmak zorunda değil. Kendiliğinden vermek isterlerse çalışanlarına promosyon ödemesi yapabilir. Ancak; promosyon ödemesi yapılıp süreklilik kazandığında, işyeri uygulaması haline geldiğinde, bankanın işverene ödediği maaş promosyonlarının çalışanlara ödenmesi zorunlu hale geliyor. İşveren, banka ve çalışan arasında promosyon paralarının işçilere dağıtılacağına yönelik sözleşme olduğu durumda da, tabiatıyla işverenlerin promosyon tutarlarını çalışanlarına ödemesi gerekir. Yargıtay’ın bu konuda vermiş olduğu kararlar da var. Yargıtay 9.uncu Hukuk Dairesi’nin kararında konu şu şekilde açıklanıyor: “Çalışanın talep ettiği promosyon parasının işçilere dağıtılmasına ilişkin yasal düzenleme bulunmamaktadır. Yatırılan para işçiye ait olmayıp işverene aittir. İşveren ile banka ve işçi arasında promosyon paralarının işçilere dağıtılacağına yönelik sözleşme de mevcut olmadığından davacı (çalışan) yararına promosyon parasına hükmedilmesi hatalı olduğu…” (E.2012/14184, K.2014/19299) Yargıtay 22. Hukuk Dairesi’nin kararında ise özet olarak; eğer promosyon ödemesi yapılmasının işyeri uygulaması olması halinde çalışanın ‘promosyon talebinin kabulüne’ aksi halde ise ‘promosyon talebinin reddine’ karar verilmesi gerektiği belirtiliyor. (E.2015/4409, K.2016/9626)",2024-10-15 10:52:30
İşte emlak vergisinden muafiyet şartları,https://www.hurriyet.com.tr/yazarlar/ahmet-karabiyik/iste-emlak-vergisinden-muafiyet-sartlari-42162974,"Normalde mülklerin emlak vergi değeri, her yıl yeniden değerleme oranı dikkate alınarak arttırılıyor. Dört yılda bir kez ise takdir komisyonları değerleme yapıp ilan ediyor. 2022 yılı için takdir komisyonları mülklerin (arsa değerlerini) belirleyerek ilan etmişti. Bu yıl, belirlenen yeni değerler üzerinden emlak vergisi ödeniyor. Gelecek üç yılda (2023, 2024 ve 2025) ise 2022 emlak değerinin üzerine, (yeniden değerleme oranı dikkate alınarak) otomatik olarak mülklerin yeni değeri (vergi matrahı) belirlenecek. Emlak vergisinin ilk taksiti için mayıs sonuna kadar süre tanınmışken, “kasım ayı sonuna kadar da” ikinci taksitinin ödenmesi gerekiyor. Süresinde ödenmeyen taksitler için (21 Temmuz 2022 tarihinden itibaren) aylık yüzde 2.5 oranında gecikme zammı uygulanıyor. Emlak Vergisi Kanunu’na (EVK) göre; vergiden muaf olanlar da var... Muafiyetin koşullarını konutlar (EVK Md. 8) ve işyerleri (EVK Md. 4/m) için ayrı ayrı ele alıyoruz.KONUTLARDA  KOŞULLAR- Konutlarda muafiyet için ilk koşul; mülk sahibinin brüt 200 metrekareyi aşmayan tek konuta sahip olması gerekiyor. Tek konuta sahip olan vatandaşın; ücret, kira, faiz gibi gelir elde etmesi de muafiyeti engelliyor. Emekli maaşı dışında bir gelire sahip olmayan emekliler de muafiyetten yararlanabiliyor. Özetle; emekli, ev kadını ve işsizler brüt 200 metrekareyi aşmayan tek konutları için’ muafiyetten yararlanabiliyor. - 2021 yılı içinde, 53 bin liraya kadar mevduat faizi, repo benzeri (menkul sermaye iradı) gelir elde edilmişse, 2022 için emlak vergisi avantajı yine devam ediyor.- Şehit yakınları ve gaziler de tek konuta uygulanan emlak vergisi muafiyetinden yararlanabiliyor. Ayrıca engelliler, ‘gelir elde etmiş olsalar da ‘tek konutları için emlak vergisi muafiyetinden (sıfır oranlı emlak vergisi avantajından) yararlanabiliyor.- Muafiyetten yararlanmak için mülkün kayıtlı olduğu belediyeye başvurularak form doldurulması gerekiyor. Belediyeye başvuran vatandaşlardan belediyelerin ayrıca bir belge istememesi de gerekiyor. Başvuru sırasında belediyeye verilen beyan ve taahhüt vergi avantajından yararlanmak için  yeterli.İŞYERİNDE NASIL UYGULANIYOR? - 2017 yılından itibaren; organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar daimi bina vergisi muafiyetine tâbi oldu. Bu işyerleri için emlak vergisi ödeme yükümlülüğü bulunmuyor.- Muafiyet kapsamına giren işyerlerinin sahibi işletmeler, söz konusu mülklerini eğer kiraya verirlerse muafiyetten yararlanamıyor.EVİNİZ TAPUDA İŞYERİ GÖRÜNÜRSE NE OLACAK? Fiilen ‘konut’ olarak kullanılmasına rağmen tapu kaydında ‘işyeri’ olarak görünen mülkler de olabiliyor. Tapuda işyeri olarak kayıtlı olmasına rağmen fiilen konut olarak kullanılan taşınmazlarda iki kat fazla emlak vergisi ödenmiş olur. Bu durumda; mülk sahiplerinin yüksek oranlı (işyeri) emlak vergisi ödemek yerine ilgili belediyeye başvurarak, fiilen konut olarak kullanılan mülkler için düşük oranlı (konut) emlak vergisi ödeyebilir.",2024-10-15 10:52:32
İhbarcılara yılda 12 milyon TL ödeniyor,https://www.hurriyet.com.tr/yazarlar/ahmet-karabiyik/ihbarcilara-yilda-12-milyon-tl-odeniyor-42158802,"1905 sayılı yasaya göre; ihbarcının ismini gizlemeden ve somut bilgi-belgelerle iddiasını Maliye’ye iletmesi gerekiyor. İnceleme yapılıp kayıp vergi tahakkuk ettirildikten sonra ikramiyenin üçte biri, verginin tahsilinden sonra da ikramiyenin üçte ikisi ödeniyor. Tahakkuk eden vergi ve cezanın yaklaşık yüzde 10’u oranında ikramiye hesaplanıyor. (“Menkul ve Gayrimenkul Emval İle Bunların İntifa Haklarının ve Daimi Vergilerin Mektumlarını Haber Verenlere Verilecek İkramiye Hakkında Kanun’un” 6.ncı maddesinde ikramiye oranları için yüzde 15, 20 ve 30 gibi daha yüksek oranlar yer alsa da, tutar arttıkça ikramiye oranı yüzde 10’a düşmekte.) Vergi Usul Kanunu’nun ‘Arama Yapılabilecek Haller’ başlıklı 142.nci maddesine göre; asılsız ihbarlarda, muhbirin ismi nezdinde arama yapılan kimseye (isteği üzerine) bildirilmek zorunda.MALİYECİLER VE MALİ MÜŞAVİRLER İKRAMİYE ALAMIYOR MALİ müşavirlerin (3568 sayılı) meslek yasası ihbar ikramiyesi alınamayacağını belirtiyor: Meslek mensupları ve bunların yanlarında çalışanlar, işleri dolayısıyla öğrendikleri bilgi ve sırları ifşa edemezler. Çeşitli kanunlarda muhbire tanınan hak ve menfaatlerden faydalanamazlar. (Md. 43.) Maliyeciler de görevleri gereği öğrendikleri bilgi belgelere dayanarak ihbarda bulunamayacağından tabiatıyla kendilerine ihbar ikramiyesi ödenmesi söz konusu olamıyor.  MUHBİR DE VERGİ ÖDER Maliye’den ikramiye alan ihbarcının aynı zamanda Maliye’ye vergi ödemesi de gerekiyor. İhbarcıya ödenecek olan ihbar ikramiyesinin (yapılan her ödeme tutarına ilişkin olarak) üzerinden (iktisap edildiği tarihten itibaren bir ay içinde) veraset ve intikal vergisi (VİV) beyannamesinin verilmesi gerekiyor. 2022 yılı için 10 bin 491 lirası vergiden istisna olduğundan aşan kısım üzerinden VİV tarifesine göre vergi ödenmesi gerekiyor. Vergi oranları ikramiyenin tutarına göre artan oranlı uygulanıyor, (İlk 500 bin TL için) yüzde 10’ dan başlayıp (9 milyon 100 bin TL’yi aşan kısım için) yüzde 30’a kadar çıkıyor. Normalde; ikramiye üzerinden yalnızca ‘VİV’ ödemek yeterli iken ‘gelir vergisi’ beyan etmek zorunda kalan ihbarcılar da olmuş... “İhbarı somut delillere dayanmamış olması nedeniyle” ikramiye talebi reddedilen bir ihbarcı, konuyu mahkemeye taşımış. Mahkeme, ikramiyenin ödenmesi yönünde karar verince bu kez ‘gecikme faizi de’ tahsil etmiş ihbarcı... İkramiyesini geç tahsil eden ihbarcıya yaklaşık 350 bin lira da faiz ödemesi yapılmış. İhbar ikramiyesi için VİV ödeyen ihbarcının, elde ettiği faiz geliri (menkul sermaye iradı) içinse bu kez ‘gelir vergisi’ beyanında bulunması gerekmiş. (Muğla Vergi Dairesi Başkanlığı, 22.04.2020 tarih ve E.40235 sayılı özelge)",2024-10-15 10:52:33
EYT’lilere 2023’te ne kadar tazminat ödenecek?,https://www.hurriyet.com.tr/yazarlar/ahmet-karabiyik/eytlilere-2023te-ne-kadar-tazminat-odenecek-42155068,"Yeni yılla birlikte yasalaşması beklenen EYT düzenlemesi sonrasında yaklaşık 1 milyon çalışanın emekli olabileceği öngörülüyor. Ayrıca 8 Eylül 1999 tarihinden önce ilk işe başlamış yaklaşık 3 milyon çalışanın daha (SGK prim gününü ve çalışma süresini doldurarak) zaman içerisinde EYT kapsamında emekli olabileceği öngörülüyor. İlk işe girişi 8 Eylül 1999 öncesi olan ve emeklilikte yaşa takılan milyonlarca çalışan için yaklaşan 2023 yılı özel bir yıl olacak. Yeni emeklilere ödenecek maaşlar için 2023 devlet bütçesinden önemli bir kaynak ayrılacakken diğer yandan şirketlerin de yeni emeklilere ödenecek kıdem tazminatı için şimdiden kaynak ayırması, planlama yapması yerinde olacaktır. Şirketler normalde her yıl yaklaşık kaç çalışanın emekli olabileceğini, kaç çalışanı için kıdem tazminatı ödeyebileceğini öngörebilir. Belli ki; birçok işletmede 2023 yılında ödenecek tazminat tutarı ve adeti, önceki yılların katbekat üzerine çıkacaktır. EYT kapsamında çalışan sayısını ve ödenebilecek kıdem tazminat tutarını şimdiden planlayan işletmeler yeni yılda nakit akışını da daha iyi yönetebileceklerdir.NASIL HESAPLANIYOR?Emekli olan çalışanlar son işyerlerinden, o işyerindeki çalışma süresi için kıdem tazminatı alacaklar. Her bir çalışma (kıdem) yılı için çalışana 30 günlük (brüt) ücreti tutarında kıdem tazminatı ödenecek. Kıdem tazminatı tavanını (güncel tavan: 15.371,40) aşan ücrete sahip çalışanlara ise her bir çalışma yılı için tavan tutarı kadar tazminat ödemesi yapılacak. Güncel asgari ücreti ve güncel tavan tutarını dikkate alarak kaç yıllık çalışma süresi için ne kadar tazminat hesaplanacağı Tablo 1’den görülebilir. Asgari ücretle, tavan tutarı arası ücrete (Örnek: brüt 12.500 TL) sahip çalışanlara ödenecek tazminat için son ücretle kıdem yıl sayısının (örnek 5 yıl) çarpımı sonucu bulunacak tutar (12.500 TL * 5 yıl = 62.500 TL) ödenecek. Hesaplanan kıdem tazminatı üzerinden gelir vergisi ve SGK primi kesilmeyecek yalnızca Damga Vergisi (Binde 7,59) kesilecek. Tablo 2’de ayrıca; 2023 yılında tahmini brüt asgari ücretin 10.000 lira (Net:8.500 TL) ve tahmini kıdem tazminatı tavanının 22.500 TL olacağını varsayarak EYT yasasının çıkmasından sonra hangi brüt ücrete sahip çalışan için ne kadar kıdem tazminatı ücreti ödeneceği de görülebilir.KİMLER ALABİLİYOR?Kendi isteğiyle işten ayrılmasına rağmen kıdem tazminatı alabilecekler yalnızca emekliler de değil aslında... Askerlik nedeniyle işten ayrılanlar, evlilik nedeniyle (1 yıl içinde) işten ayrılanlar da kıdem tazminatı alabiliyor. Ayrıca 8 Eylül 1999 öncesi işe başlayanlar da (En az 15 yıl sigortalılığı ve 3.600 prim günü de varsa) yine tazminat alabiliyor. Sağlık, ahlak ve iyi niyet kurallarına aykırılık veya işyerinde işin durması benzeri nedenlerle çalışan tarafından iş sözleşmesi sonlandırıldığında da çalışan tazminat alabiliyor.",2024-10-15 10:52:35
Çocuk ve kreş yardımında da vergi avantajı var,https://www.hurriyet.com.tr/yazarlar/ahmet-karabiyik/cocuk-ve-kres-yardiminda-da-vergi-avantaji-var-42151305,"Teklifin yasalaşıp Resmî Gazete’de yayımlanmasıyla işverenlerin çalışanlarına yapacağı bu yardımlar üzerinden artık ilave vergi ve sigorta primi ödenmeyecek. Nakit yemek yardımının vergi istisnası çerçevesinde çalışana ödenmesinde günlük sınır 51 lira. İşverenlerin; çalışanlarına yapacağı elektrik, doğalgaz ve ısınma yardımlarına uygulanacak (30 Haziran 2023 tarihine kadar) istisnada aylık sınır ise 1.000 lira.Çalışanlara yapılan başka yardımlar da vergisiz olarak çalışana ödenebiliyor. Yardımı yapan işverenler olsun, yardımdan yararlanacak çalışanlar olsun, okuyucularımız özellikle ‘çocuk yardımının’ ve ‘kreş yardımının’ vergisel yönüne ilişkin tereddütlerini bize iletiyorlar...ÇOCUK YARDIMIÇocuk yardımı için dikkate alınacak vergi istisnası güncelde (0-6 yaş grubu çocuklar için) her bir çocuk için 166,80 lira. 6 yaş üstü çocuklarda bu tutar 83,40 lira. Yani bu tutarda çocuk yardımları çalışanlara ödendiği zaman vergi hesaplanmıyor, daha yüksek tutarda yardım yapılıyorsa da aşan kısım için (net yardım brüte çevrilerek üzerinden) ilave gelir vergisi hesaplanıyor. (Gelir Vergisi Kanunu- GVK- Md. 25/4)SGK primi hesabında ise asgari ücretin (6.471) yüzde 2’ si (129,42 lira) kadar tutar için prim hesaplanmıyor, aşan kısım için SGK primi hesaplanıyor. 2022 yılı ikinci altı ayı için geçerli olan istisna tutarları, 2023 yılında tekrar güncellenip-artırılıp ayrıca açıklanacaktır.ÖRNEK HESAPLAMA2022’de her ay aylık 500’er lira (brüt) yardım yapılan iki çalışandan birisine bu yardımın ‘çocuk yardımı’ olarak yapıldığını varsaydık.  Örneğimizdeki her iki çalışanın 2022 bordrolarında da; aynı toplam brüt ücret yer almakta. (500 lira çocuk yardımı alan-istisnadan yararlanan ve 500 lira başkaca -vergi istisnası olmayan bir yardım alan- istisnadan yararlanamayan her iki çalışanın da yılın tüm aylarında toplam brütleri aynı tutarda) İlk altı ay için geçerli toplam brüt hak edişleri; 5.500 TL brüt ücret + 500 TL brüt yardım (Toplam aylık brüt 6.000 TL.) İkinci altı ay için geçerli toplam brüt hak edişleri; 7.000 TL brüt ücret+ 500 TL brüt yardım. (Toplam aylık brüt 7.500 TL.)Örnekteki çocuk yardımı alan çalışan, 3 çocuğu (2’si 6 yaş altı, birisi 6 yaş üstü) için işvereninden yardım almakta. Vergi istisnası hesaplanırken çocuk sayısında bir sınır olmadığını, SGK prim hesabında ise en fazla iki çocuk için istisna hakkı tanındığını da belirtelim.Brüt ücretlerine ilaveten aylık 500’er liralık yardım alan iki çalışandan; (diğer vergili yardımlara göre) çocuk yardımı alan çalışanın, ne kadar vergi ve SGK primi avantajı sağladığı tablodan da görülebilir. Vergi ve prim istisnasından dolayı çalışanın eline yıllık olarak net 1.169,33 lira daha fazla maaş elde etmiş oluyor. Net maaştaki artışın nedeni; çalışandan (çocuk yardımı istisnasından dolayı) daha az vergi ve sigorta primi kesiliyor olması. Ödenecek sigorta primi işveren payı da yardım/istisna sonrası yıllık 481,95 lira daha azalacak. Netice de çocuk yardımı istisnasından dolayı; toplamda yıllık olarak 1.651,28 lira daha az vergi ve sigorta primleri hesaplanmış oluyor. İşletmelerde; çocuk yardımı yapılan çalışan sayısındaki artışla birlikte; vergi ve sigorta prim istisnasının işverene sağlayacağı avantajlar da kendiliğinden artacaktır. KREŞ YARDIMIÇocuklarını kreşe gönderen kadın çalışanlarının eğitim-bakım faturasını yüklenen işverenler de bu yardım için gelir vergisi ödemiyor, vergi istisnası hakkından yararlanabiliyor. İstisnadan yararlanmak için; işverenlerin bu yardımları çalışanlara direkt ödemeden, doğrudan kreş ve gündüz bakımevi hizmeti sağlayan işletmelere (gelir veya kurumlar vergisi mükelleflerine) ödeme yapmaları gerekiyor. (GVK- Md. 23/16) Asgari ücretin yüzde 50’si (3.235,50 lira) ile sınırlı bu istisna. Asgari ücretin yarısını aşan kreş yardımı varsa; aşan kısım için bordo üzerinden (net yardımın brütü hesaplanarak üzerinden) gelir vergisi ödenmek zorunda. İşverenler, kadın çalışanlarına kreş ve gündüz bakımevi hizmetini işyerinde verdiğinde de istisnadan yine yararlanabiliyor.Kreş ve gündüz bakımevi hizmeti kapsamında ilgili işletmelere yapılan ödemeler, sigortalıya doğrudan nakdi olarak yapılan bir ödeme olmadığından, ayni yardım olduğundan sigorta primine esas kazanç kapsamında da değerlendirilmiyor. Dolayısıyla işverenlerin; kreş yardımını direkt hizmet alınan işletmeye ödediklerinde ilaveten sigorta primi ödemeleri de gerekmiyor.",2024-10-15 10:52:36
Çalışana vergisiz yardımlar nasıl uygulanacak?,https://www.hurriyet.com.tr/yazarlar/ahmet-karabiyik/calisana-vergisiz-yardimlar-nasil-uygulanacak-42147546,"Ancak; işverenlerin çalışanlarına nakden yemek ödemesi yapmak yerine, işyerlerinde yemek verdiklerinde ilave bir vergi yükü söz konusu olmuyor. Aynı şekilde; çalışanlar yemek çekleri/kartlarıyla yemek yediklerinde de (günlük limit 51 lira) yine işverenin ilave vergi-SGK prim yükümlülüğü doğmuyor. Günlük 51 (+4,08 KDV = 55,08) lirayı aşan yemek yardımı için yine (aşan kısım için) vergi ödenmek durumunda. Ayda ortalama 22 iş günü üzerinden çalışanın yemek kartına yükleme yapıldığı varsayıldığında (22 iş günü yemek x 55,08 = ) 1.211,76 için işverenler ilave vergi yüküne katlanmak zorunda kalmıyor. Cumhurbaşkanınca açıklanan yeni vergi avantajı uygulamaya girdiğinde ise; günlük 51 liralık tutara kadar çalışana yapılan ‘nakden’ yemek yardımı için de, vergi/SGK prim istisnası devreye girecek ve ‘nakti yemek yardımı’ için de vergi hesaplanmayacak. İşverenler isterlerse günlük yemek yardımını daha yüksek bir tutar olarak (misal 80 lira) belirleyebiliyor. Bu durumda; limiti aşan kısım (80-51=) 29 lira için vergi hesaplanacak, 51 lira için vergi hesaplanmayacak.OLASI ETKİLER Yemek kartı sektörü büyüklüğünün yaklaşık 15 milyar lira ve kullanıcı sayısının 3 milyon çalışan olduğu düşünüldüğünde, yapılacak düzenleme sektör için önemli bir değişiklik olacak ve direkt etkilenecek. Lokanta ve kafeler; müşterilerinin yemek çeki/kartıyla ödeme yapmasıyla yemek bedeli üzerinden (yemek kartı şirketlerine) komisyon (yaklaşık yüzde 5, yüzde 6) ödüyorlar. Diğer yandan işverenler; yemek kartı kullanımıyla beraber operasyon kolaylığı elde edip tüm çalışanları için tek bir tedarikçi üzerinden yemek yardımlarını yönetiyorlar. Belli ki yeni dönemde yemek kartı firmaları işverenlere yeni olanaklar sunarak fark yaratma yoluna gidecekler. Halihazırda; yemek kartının yemek dışında başka bir alışverişte kullanımı amaca uygun olmadığından çalışanlar bu kartları yalnız yemek için kullanabilirler. Ancak çalışana net maaşıyla birlikte (maaşına ilaveten) yapılacak yemek yardımı ödemesinin, yemek yerine başka bir ihtiyaçta kullanılma ihtimali de belirecek. İlk uygulamaya girdiğinde vergisiz yemek yardımı, çalışanın toplam net gelirini otomatik artıracağından, çalışan bu yardımı somut hissedecektir. Çalışana verilecek nakdi yemek yardımının; örneğin yeni yılda yapılacak ücret artışı sırasında da, net ücretten ayrı tutulmaya (Ücret dışı ilave yan hak) devam etmesi gerekir. Aksi durumda; çalışan yemek yardımını net maaşının dışında ilave bir hak olarak hissedemeyebilir, net maaşının içinde eriyebilir.1000 LİRALIK YAKACAK YARDIMIÇALIŞANLARININ elektrik, doğalgaz masraflarına, işverenlerin yapacağı aylık 1.000 liraya kadar yardım için de (işverenlere) vergi istisnası getirileceği açıklandı. (Yeni yasa teklifinin bu hafta  Meclis’e sunulması bekleniyor.)  Halihazırda çalışana yapılan bu tip nakit yardımlar da, ücret olarak görüldüğünden net yardım tutarı üzerinden ödemenin brüte çevrilerek üzerinden vergi ve SGK primi hesaplanması gerekir. 1.000 liralık vergisiz yardımın 2023 Nisan ayına kadar geçerli olacağı açıklandı. İşverenler; çalışanlarına yaptıkları yemek ve doğalgaz-elektrik yardımlarını her durumda (istisna uygulanan yardımlar veya üzerinden ilave vergi hesaplanan yardımlar) gelirlerinden düşebilecekler, gider yazabilecekler.",2024-10-15 10:52:38
Anlaşamayan mirasçılar vergi öder,https://www.hurriyet.com.tr/yazarlar/ahmet-karabiyik/anlasamayan-mirascilar-vergi-oder-42143754,"Ancak mirasçılar gayrimenkulün paylaşımı konusunda aralarında anlaşamadıklarında, izale i şuyu (ortaklığın giderilmesi) davası da açıldığında, normalde ödenmeyecek vergiler ödenmek zorunda kalınır. Nitekim böyle bir konu Maliye’ye de sorulmuş. Kendilerine miras kalan gayrimenkullerin paylaşımı konusunda mirasçılar aralarında anlaşamayınca izale i şüyu (ortaklığın giderilmesi) davası açılmış. İhale yoluyla satılan gayrimenkullerin tamamını hissedarların (bir kısmı) kendileri açık artırmadan almış. İhale yoluyla aldıkları taşınmazı satmak istediklerinde değer artış kazancının gelir vergisini ödeyip ödemeyeceklerini Maliye’ye sormuşlar... Maliye cevabında ‘elde edilen kazancın vergilendirilmesi gerektiğini’ söylemiş özetle… (Gelir İdaresi Başkanlığı, 04 Nisan 2014 tarih ve 328 sayılı özelge) Nedeni; mirasla edinilen mal ivazsız (karşılıksız) olduğundan gelir vergisine tabi değilken, izale i şüyudan elde edilen mal ise ivazlı (karşılıklı) olduğundan gelir vergisine tabi oluyor. Halbuki miras kalan taşınmazları ‘miras taksimatı’ yaparak tüm mirasçılar aralarında paylaşmış olsaydı (paylaşım sonunda yüzde yüz hissedar olunsa da) bu taşınmazların tekrar satışında mirasçılar ivazsız (karşılıksız) edinimle bu taşınmazı elde etmiş olacağından, satışında da gelir vergisi ödemek durumunda kalmayacaklardı. TARIM ARAZİLERİNDE ANLAŞMANIN AVANTAJI Miras kalan tarım arazilerinde anlaşan mirasçılara tanınan bir başka avantaj daha var. Mirasın açılmasından (murisin vefatından) itibaren bir yıllık süre içerisinde mirasçıların aralarında anlaşarak tek bir mirasçıya taşınmazdaki hisselerini devretmesi durumunda harç da istenmiyor. Şanlıurfa Vergi Dairesi Başkanlığı konuyu şu şekilde izah etmiş. “19 Ocak 2022 tarihinde vefat eden babanızdan intikal eden taşınmazların, tarımsal arazi vasfında olması, elbirliği mülkiyet halinde mirasçılara intikal etmiş olması ve mirasın açılmasından (murisin vefatından) itibaren bir yıllık süre içerisinde diğer mirasçılarla yapacağınız anlaşmaya istinaden tarafınıza devredilmesi durumunda, söz konusu devir işlemlerinden 5403 sayılı Kanunun 8/I maddesine istinaden mirasçılardan harç aranılmaması gerekmektedir” (01 Temmuz 2022 Tarih ve 64958909-140-30765 Sayılı Özelge) Tarım arazileri için mirasçıların anlaşması durumunda hiç harç alınmazken, diğer taşınmazlar için mirasçılar taksimat yaptığında (her bir mirasçı farklı gayrimenkullerde tek hissedar da olabilir) ise tahsil edilecek harç oranı ‘emlak vergi değeri üzerinden’ binde 22,77 (yüzde 2,277) olarak hesaplanır. SATIŞTA VE BAĞIŞTA TAPU HARCI FARKI Gayrimenkuller el değiştirdiğinde en çok merak edilen konu ‘ne kadar tapu harcı ödeneceği’ hususu... Mirasçılar gayrimenkulleri kendi adlarına tapu siciline kaydettirirken tapu harcı ödemezler. Miras taksimatı olduğunda ise yüzde 2,277 oranında tapu harcı ödenir. Satış sırasında ödenen tapu harcının oranı yüzde 4 (Yüzde 2 satıcı, yüzde 2 alıcı). Gayrimenkulün bağışı sırasında ödenen tapu harcının oranı ise yüzde 6,831.",2024-10-15 10:52:39
"Yıl içinde kulüp, yıl sonunda futbolcu vergi öder",https://www.hurriyet.com.tr/yazarlar/ahmet-karabiyik/yil-icinde-kulup-yil-sonunda-futbolcu-vergi-oder-42140655,"Sözleşmeli oldukları spor kulüpleri; net ödeme üzerinden (süper lig için) yüzde 20 stopaj hesaplayarak Maliye’ye ödeme yaparlar. Ancak bir de yıllık vergi yükümlülüğü var ve bu kez beyanname vermesi gereken de, vergi ödemesi gereken de bizzat futbolcular. 2023 mart ayı geldiğinde futbolcuların (2022’de elde ettikleri maaş, prim vb. gelirlerini) Maliye’ye beyan edip vergi ödemeleri gerekiyor. Son iki yıla kadar böyle bir yükümlülükleri yoktu sporcuların... Belli ki; hala eski uygulamanın devam ettiği de düşünülebiliyor. 7194 sayılı yasa ile sporcuların vergilendirilmesinde köklü değişiklik yapıldı... Süper lig futbolcularına ödeme yapan kulüpler futbolcuların brüt hak edişleri üzerinden tek bir oran (yüzde 15) üzerinden vergi kesiyordu... (Gelir Vergisi Kanunu-GVK- Geçici 72. Md.) Futbolcular ilaveten bir vergi beyanında da bulunmuyordu, ilaveten bir vergi de ödemiyorlardı... Yasa değişikliği sonrası; süper lig futbolcuları; gelirin elde edildiği yılı takip eden mart ayında (gelirleri yıllık -2022 için- 880 bin lirayı aştığında) bizzat beyanname vermek ve yüzde 40’a varan oranda vergi ödemekle yükümlüler. Kulüpler ise her durumda yine (yaptıkları ödemeler üzerinden) stopaj hesaplayarak Maliye’ye ödeme yapmak zorundalar. SPORCU SORUMLU Bir ay öncesinde konu Rize Defterdarlığı’na da sorulmuş. Futbolcularla kulüpleri arasındaki sözleşmede ücretlerin ‘net’ olarak ödeneceği yazdığından, futbolcuların beyannamelerinde görülen vergilerin de kulüp tarafından ödenmesi talep edilmiş. Kulüp de futbolcuların bu talebinin yerine getirilip getirilemeyeceğini Maliye’ye sormuş. Maliye cevabında özetle; “futbolcunun beyannamesi üzerinden hesaplanan vergiden futbolcunun sorumlu olduğu” belirtmiş. Beyannamenin verilmediği veya geç verildiği durumlarda vergi dairesince cezaların futbolcu adına kesilmekte olduğu, tahakkuk eden verginin vadesinde ödenmediği durumlarda da verginin sporcudan takip edileceği ayrıca belirtilmiş. (Rize Valiliği, Defterdarlık Gelir Müdürlüğü, 19 Ağustos 2022 tarih ve 28193 sayılı özelge) Dolayısıyla kulübün tek sorumluluğu yıl içi yaptığı ödemeler üzerinden stopaj hesaplayıp vergi dairesine ödemek....Sözleşmelerde; ücretin ‘net’ olarak ödeneceği yazılması, futbolcunun beyannamesinde görünen verginin de kulüp tarafından ödenebileceği yanılgısı oluşturuyor anlaşılan... Futbolcu “sözleşmemde, benim alacaklarım ‘net ödenir’ diye yazıyor, o zaman vergilerin tümünü de kulüp öder” diye düşünse de bu anlayış yalnızca futbolcuya yıl içi yapılan stopajlı (maaş, prim vb....) ödemeleri kapsayabilir. Nitekim kulüpler zaten yıl içinde futbolcuya net ödeme yaptıklarında, net ödeme üzerinden hesapladıkları vergiyi (stopajı)  Maliye’ye ödemekle yükümlüler. Ancak futbolcuya yüklenmiş yıllık gelir vergisi beyanname verme (ve sonucunda vergi ödeme) yükümlülüğünü, futbolcuların kulüplere yansıtma seçeneği bulunmuyor. Dolayısıyla futbolcuların daha sözleşme imzalanırken; kendilerinin de ayrıca beyanname verme-vergi ödeme yükümlülüklerinin olduğunu bilerek kulüpleriyle ücret tutarını kesinleştirmeleri yerinde olacaktır.ÖRNEK VERGİ HESABIAşağıdaki tabloda (2022 için) yıllık 18 milyon lira net ücret (örnek) üzerinden anlaşan süper lig futbolcusu için, hem kulübün (yıl içinde stopaj yoluyla) hem futbolcunun beyanname vererek ödeyeceği vergiler ayrı ayrı görülebilir. Futbolcu 2022 yılı gelirlerinin toplamı üzerinden beyanname verdiğinde ilk başta 8,9 milyon lira vergi hesaplanır. Ancak futbolcunun; yıl içinde kulübün ödediği 4,5 milyon liralık vergiyi (stopaj) beyannamede hesaplanan vergiden düşme hakkı da olduğundan, nihayetinde futbolcunun 4,4 milyon lira tutarında vergiyi bizzat ödemesi gerekecektir.ALT LİGLERDE STOPAJ ORANLARIYukarıda incelediğimiz örneklerde kulüplerin ödeyeceği stopaj (vergi) oranlarını yüzde 20 olarak verdik. Süper lig için yüzde 20 oranı geçerli iken, alt liglerde sporculara ödemeyi yapan kulüpler yüzde 10 ve yüzde 5 oranlarında vergi hesaplayarak vergi dairesine ödemekle yükümlüler. VERGİ ORANIa) Lig usulüne tabi spor dallarında1) En üst ligdekiler için % 202) En üst altı ligdekiler için % 103) Diğer liglerdekiler için % 5b) Lig usulüne tabi olmayan spor dallarındaki sporculara yapılan ödemeler ile milli sporculara uluslararası müsabakalara katılmaları karşılığında yapılan ödemelerden % 5",2024-10-15 10:52:40
Spor kulüplerine defter tutma zorunluluğu,https://www.hurriyet.com.tr/yazarlar/ahmet-karabiyik/spor-kuluplerine-defter-tutma-zorunlulugu-42136309,"Kamu yararına çalışma statüsü bulunan spor kulüplerinin de ‘bilanço esasına’ göre defter tutmaları gerekiyor. Gençlik ve Spor Bakanlığı’nın yönetmeliği geçen hafta (7.9.2022) Resmi Gazete’de yayımlandı. (Spor Kulüpleri Tarafından Tutulacak Defter ve Kayıtlar Hakkında Yönetmelik) İşletme hesabına tabi spor kulüplerinin ‘İşletme Hesabı Defteri’, ‘Demirbaş Defteri’ ve ‘Borç-Alacak Defteri’ tutmaları gerekiyor. Bilanço esasına tabi spor kulüpleri ise; ‘Yevmiye Defteri’, ‘Büyük Defter’ ve ‘Envanter Defteri’ tutmaları gerekiyor. ‘Karar Defteri’, ‘Üye Kayıt Defteri’ ve ‘Evrak Kayıt Defterini’ tüm spor kulüpleri (İşletme hesabı ve bilanço esası) tutmakla yükümlüler. Spor kulüpleri; kullanmaya başlamadan önce Gençlik ve Spor İl Müdürlüğü’ne tasdik ettirmek koşuluyla ihtiyaç duyacakları başka defterleri de kullanabilecekler.ZAMAN VE SAKLAMA SÜRESİYönetmelikte; işlemlerin, işin hacmine ve gereklerine uygun olarak muhasebe düzeni ve güvenliğini bozmayacak bir süre içinde kaydedilmesi şart koşuluyor ve kayıtların on günden fazla geciktirilmeyeceği belirtiliyor. Kırk beş güne kadar da; işlemleri kayıtlara almak için ayrıca esneklik tanınıyor...   Kayıtlarını devamlı olarak muhasebe fişleri ve bordro gibi yetkili amirlerin imza ve parafını taşıyan belgelere dayanarak tutan spor kulüplerinde, işlemlerin bunlara kaydedilmesi, deftere işlenmesi hükmünde görülüyor. Bu kayıtlara ilişkin işlemlerin esas defterlere intikali için kırk beş güne kadar süre tanınıyor. Denetim amacıyla defterlerin istenmesi halinde, kırk beş günlük sürenin dolması beklenmeden kayıtların işlenmesi de ayrıca zorunlu tutuluyor. Spor kulüpleri tarafından tutulması ve saklanması zorunlu olan hesap ve belgeler, (özel kanunlarda belirtilen süreler saklı kalmak üzere) on yıl süreyle saklanmak zorunda. Karar ve üye kayıt defterleri, ödüller, beratlar, madalya bilgileri gibi belge ve bilgiler devamlı surette saklanmak zorunda. Spor kulüpleri; yeni yönetmelikten önce kullandıkları tasdike tabi defter, kayıt ve belgeleri kalan sayfaları bitinceye kadar kullanmaya da devam edebilecekler. Yönetmelikte bir yandan “Yönetmelik yayımı tarihinde yürürlüğe girer” (Md.27) denilirken, diğer yandan “Bu yönetmeliğin uygulanmasını sağlamak üzere her türlü alt düzenlemeyi yapmaya Bakanlık yetkilidir” (Md.26) denildiğinden, alt düzenlemelerin de kısa sürede yayımlanması ile spor kulüplerinin uygulamaya yönelik olası tereddütleri de giderilmiş olur.AMATÖR PROFESYONEL FARKISpor kulüplerinin en önemli gelir kalemleri sponsorluk ve reklam gelirleri... Kulüplere bu ödemeleri yapan şirketlerse hep aynı tereddütü yaşıyor.. Hangi tür harcamalar ‘sponsorluk’ sayılıyor, hangi tür harcamalar ‘reklam’ sayılıyor? Harcamaların vergisel boyutu da olduğundan sorunun cevabı önemli...  Profesyonel spor dalları için; sponsorluk harcamalarının yarısı, reklam harcamalarının ise tamamı beyannamede indirim konusu yapılabiliyor. Amatör spor dalları için yapılan sponsorluk harcamalarının tamamı gelirden düşülebiliyor. Harcama eğer ticari kazancın elde edilmesi ile doğrudan ilişkili olmayan veya ilişkisi ölçülemeyen, sosyal amacı öne çıkan türden ise sponsorluk harcaması sayılıyor. Harcama eğer, ticari kazancın elde edilmesi ile doğrudan ilişkili ise reklam harcaması sayılıyor.SPONSORLUK HARCAMASI SAYILANLAR - Resmi spor organizasyonları için yapılan saha, salon veya tesis kira bedelleri,- Sporcuların iaşe, seyahat ve ikamet giderleri,- Spor malzemesi bedeli,- Gençlik ve Spor Genel Müdürlüğü’nün uygun göreceği spor tesisleri için yapılan ayni ve nakdi harcamalar,- Sporcuların transfer edilmesini sağlayacak bonservis bedelleri,- Spor müsabakaları sonucuna göre sporculara veya spor adamlarına prim mahiyetinde ayni ve nakdi ödemeler, gibi harcamalar sponsorluk harcaması olarak görülüyor.REKLAM HARCAMALARI Spor sahalarına, sporcuların veya diğer ilgililerin spor giysilerinin ya da spor araç ve gereçlerinin üzerine yazılı veya elektronik sinyaller yardımıyla sanal olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi doğrudan ticari fayda sağlayan ve kurumun tanıtımını amaçlayan harcamalar ise reklam harcaması olarak görülüyor.",2024-10-15 10:52:41
Okul masrafları nasıl vergi avantajı sağlıyor,https://www.hurriyet.com.tr/yazarlar/ahmet-karabiyik/okul-masraflari-nasil-vergi-avantaji-sagliyor-42132473,"Yıl boyunca; elde ettikleri gelirleri ve yaptıkları giderlerini, beyanname üzerine titizlikle yazmaları gerekiyor. Beyannamenin dip satırlarında hesaplanan gelir vergisi çıkmasa dahi en azından (tüm beyanname verenlerin) damga vergisi (2022 için 132,30 lira) ödemeleri gerekiyor. İlave sorumluluk yükleyen beyanname verme işleminin vatandaşa sağladığı avantajlar da var. Yeni eğitim ve öğretim yılının da başlıyor olmasından; bugün (beyanname veren) öğrenci velilerine tanınan avantajlardan bahsediyoruz... Beyanname veren veliler; çocuklarının okul masraflarını, beyannamelerinin ‘indirimler’ satırına yazarak daha az vergi ödeyebilirler. Veya ‘vergi iadesi alma’ imkânına da kavuşabilirler. Beyanname verme zorunluluğu olmayan veliler ise bu avantajdan yararlanamıyor.İŞTE KRİTELERPek tabi bu vergi avantajından yararlanmak isteyen veliler, hangi eğitim masraflarının, hangi kriterler çerçevesinde beyannamelerinde indirim konusu olabileceğini merak ediyor. Kritik konuları sırasıyla ele alıyoruz...* Çocukların yaşı: Mükellefle birlikte oturan veya mükellef tarafından bakılan (evlatlar, nafaka verilenler, anne veya babasını kaybetmiş torunlar) 18 yaşını veya tahsilde olup 25 yaşını doldurmamış çocuklar için yapılan masraflar indirim konusu yapılabiliyor.* Okul servisleri: Velilerin; çocuklarının evden okula gidiş gelişi için servis şirketine ödediği paralar, gelir vergisi beyannamesinde gelirden düşülebilir, indirim olarak dikkate alınabilir.* Okul forma ve ayakkabı masrafları: Okul forma ve ayakkabı harcamalarının, okulda öğrencilerine kullanımı zorunlu kılınmış ihtiyaç kalemleri arasında olduğunun, ilgili kurumdan alınan belge ile ispatlanabilir olması durumunda, yıllık gelir vergisi beyannamesinde indirim olarak dikkate alınabiliyor. * Kitap ve kırtasiye masrafları: Kitap ve kırtasiye için yapılan harcamalar da vergi hesabında indirim olarak dikkate alınabiliyor.* Yemek masrafları: Öğrencilere okul tarafından yemek hizmeti de verildiğinde, bu hizmet eğitim hizmetinin bir parçası olarak görülmüyor. Velilerin yemek masrafına ilişkin harcamaları, eğitim masrafı olarak kabul edilmiyor.* Vakıf üniversitelerinin durumu: Kurumlar vergisi mükellefiyeti bulunmayan vakıf üniversitelerinde okuyan çocuklar için üniversitelere ödenen bedeller beyannamede indirim konusu yapılamıyor.* Özel yurt masrafları: Özel yurt veya pansiyona ödenen tutarlar, yıllık beyanname ile bildirilecek gelirden indirilebiliyor.* Çocuklar için ödenen konut kiraları: Devlet üniversitesinde tahsilde ve 25 yaşını doldurmamış olan çocuklar için de olsa, ev kirası, apartman aidatı, doğalgaz, elektrik, su ve internet gibi ödemelerin gelir vergisi beyannamesinde indirim konusu yapılması kabul edilmiyor.KİMLER YILLIK VERGİ BEYANI VERECEK?* Kira geliri elde edenler için: 2022’de elde edilen konut kira gelirleri için beyan sınırı yıllık 9 bin 500 lira. Bu tutarı aşan konut kira gelirlerinin (2023 Mart’da) yıllık gelir vergisi beyannamesi ile beyan edilmesi gerekiyor. 2022 yılı işyeri kira gelirleri için beyan sınırı yıllık brüt (stopaj dahil) 70 bin lira.* Çalışanlar için: 2022 yılı boyunca; 880 bin lirayı aşan ücret geliri elde eden çalışanlar (tek işverenden bu gelirlerini elde etmiş olsalar da) yine (2023 Mart ayında) beyanname vermek zorundalar.* Birden fazla işverenden ücret alıp, 2022 yılı içinde elde ettiği toplam ücret tutarı 880 bin lirayı geçenler de beyanname vermek zorunda. 2022 yılı içinde birden fazla işverenden ücret almış çalışanlar; herhangi bir ücreti seçerek (hariç tutarak) diğer ücretlerinin toplamının 70 bin lirayı aşıp aşmadığını kontrol edecek ve eğer aştığını görürse, hariç tutulan ücret de dâhil olmak üzere ücret gelirlerinin tamamını beyan etmesi gerekiyor.* Doktor, avukat, bakkal, manav için: Ticari kazancı olan işletme sahipleri, doktor, avukat, mali müşavir gibi serbest meslek kazancını yıllık olarak beyan edenler zaten yıl içinde de Maliye’ye beyanname veriyorlar. İlaveten de yıllık faaliyetlerinin sonuçlarını ertesi yıl mart ayında Maliye’ye beyan ediyorlar. Bu kişiler de eğitim masraflarını beyannamesinden düşebiliyorlar.* Gayrimenkul-hisse seneti satış kazancından dolayı, elde ettiği kâr payından dolayı yıllık gelir vergisi beyannamesi verenler de eğitim ve sağlık masraflarını gelirlerinden düşebiliyorlar.BEYANNAMEYE NASIL YAZILIYOR? Beyannamede öncelikle ‘istisna’ ve ‘giderler’ gelirden düşülebiliyor ve bu kalemler de daha az vergi hesaplanmasına etki ediyor. Beyannamede ayrıca ‘indirimler’ başlığı altında bir bölüm daha var. Eğitim masrafları bu ‘indirimler’ bölümünde, gelirden düşülüyor. Eğitim masrafları beyan edilecek gelirin (İstisna ve gider düşülmüş gelir) yüzde 10’u oranında beyannamede dikkate alınabiliyor. Eğitim masrafları gibi sağlık masrafları da “indirim” olarak ve yüzde 10 sınıra tabi olarak gelirden düşülebiliyor.Ayrıca; özel sigorta şirketlerine yapılan ödemelerde indirim konusu yapılabiliyor. Ödemeyi yapanın şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile, ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ü dikkate alınıyor. İndirim konusu yapılacak primlerin toplamı, beyan edilen gelirin yüzde 15’ini ve asgari ücretin yıllık tutarını da aşamıyor. (2022 yılı asgari ücretinin yıllık brüt tutan 68 bin 850 TL)",2024-10-15 10:52:43
Coinler nasıl vergilendiriliyor?,https://www.hurriyet.com.tr/yazarlar/ahmet-karabiyik/coinler-nasil-vergilendiriliyor-42128239,"Şirketler; alım satımını vergi mükellefi olarak yapıyor, resmi kayıtlarında gösteriyor ve kazancı üzerinden vergisini de ödüyor. Coinleri satan, vergi mükellefi de olmayan sade vatandaş olduğunda ise soru işaretleri oluşuyor: Bu coinleri şirketlere satan vatandaşların bizzat bir vergisel bir yükümlülüğü var mı? Şirketler açısından ise; “Coin satın aldığı kişi vergi mükellefi değilse bu coin alımını nasıl belgeleyecek?” Maliye bu konulara açıklık getirdi... Önce coinlerin şirkete hangi belge ile alınacağını açıklayalım: Coinleri satan kişinin mükellefiyet durumu önemli... Eğer satan kişi ticari kazanç sağlama amacıyla ve devamlılık arz etmeyecek şekilde bu satışı yapıyorsa; coin satın alan şirket, kendisi ‘gider pusulası’ düzenleyerek bu işlemi kayıtlarına alabilir. Coin satan alan şirketin; yaptığı ödemelerden (Gelir Vergisi Kanunu’nun 94’üncü maddesi kapsamında) stopaj yapma yükümlülüğü de bulunmuyor.VATANDAŞ AÇISINDANEğer oyun parası satan kişi ticari bir organizasyon dahilinde devamlı suretle bu coinlerin satışını yapıyorsa, bu kez vatandaş ticari kazanç elde etmiş sayılacağından, şirkete yapılan coin satışı için fatura düzenlenmesi gerekecek. (Ankara Vergi Dairesi Başkanlığı, 17 Haziran 2022 tarih ve 281844 sayılı özelge) Coin satışını kazanç sağlama amacıyla ve devamlılık arz etmeyecek şekilde yapan kişinin kazancı ‘arızi kazanç’ sayılıyor. Bir takvim yılında elde edilen arızi kazançlar toplamının (2022 yılı için) 58 bin liralık kısmı da gelir vergisinden istisna. Arızi kazanç olarak elde edilen ve istisna sınırını (58 bin lira) aşan kazançların, yıllık beyanname ile ertesi yıl (2023) mart ayında beyan edilmesi, vergisinin ödenmesi gerekiyor.DİJİTAL PARALARIN MİRASÇILARA GEÇİŞİDijital paraların el değiştirmesi yalnız kazanç elde edenler için değil, bu varlıkları miras yoluyla elde edenler için de soru işareti oluşturuyor... Eğer bu varlıklar yurt içinde resmen faaliyet gösteren, temsilcisi bulunan şirketlerin yönetiminde ise mirasçı için de, bu varlıklar üzerinden vergi (Veraset ve İntikal Vergisi- VİV) alacak olan Maliye için de işlemler kolay olacaktır. Nitekim Maliye’nin 23 Eylül 2020 tarihli özelgesinde de yurt içinde faaliyet gösteren şirketin ve mirasçının yapacağı vergisel işlemler şu şekilde açıklanıyor.  “Bitcoin varlığının toplam değerinin mirasçılar tarafından VİV beyannamesi ile beyan edilmesi ve tahakkuk edecek verginin ödenmesi halinde ilişik kesme belgesinin verilmesi gerektiği” belirtiliyor.“Mirasçılarca beyanname verilmemesi durumunda ise daha sonra ödenecek vergiye mahsuben ilgili anonim şirket tarafından (yüzde beş) yüzde 5 oranında tevkifat yapıldıktan sonra kalan miktarın mirasçılara ödenmesi mümkündür” deniliyor. (Edirne Vergi Dairesi Başkanlığı, E.33826 sayılı özelge)YURTDIŞI VARLIKLARDA MİRASÇI DA MALİYE DE ZARARDAÖlen kişiye ait kripto varlıklar; Türkiye’de işyeri ya da temsilcisi bulunmayan aracılar tarafından (kripto borsalar) yönetiliyorsa işte burada zorluklar başlıyor. Mirasçının bu varlıklardan daha önce haberi yoksa, (miras bırakanın ölümünden sonra) bu varlıklardan nasıl haberdar olunacak, haberdar olunsa bile miras bırakanın dijital varlıklarına erişilebilecek mi? Mirasçının erişemediği varlıklar üzerinden Maliye nasıl vergi alacak? Kripto borsalarda varlıkların ilk ediniminde yalnızca kimlik bilgisiyle işlem yapılıyor veya kripto para cüzdanlarına kimlik bilgisi verilmeden de sahip olunabiliniyor. Dolayısıyla miras bırakanın cüzdanının şifresini bilmeyen mirasçısının varlıklara erişimi yine mümkün görünmüyor... Ayrıca mirasçıların mahkemeye başvurarak tereke tespiti talebinde bulunması sonrasında da ülkede işyeri ya da temsilcisi olmayan kripto borsalardaki varlıklar için yine varlıklara erişimde zorluk yaşanacaktır. Gerek mirasçı için gerek Maliye için çokça tereddüt taşıyan dijital varlıklara erişim hususu, hem ulusal düzeyde, hem de uluslararası düzeyde mevzuat değişiklikleri- teknolojik değişimlerin mevzuata uyumlaştırılması ile ancak şeffaf hale gelecek ve varlıklar üzerinden kolay işlem yapılabilir hale gelecektir.",2024-10-15 10:52:44
AVM’deki mağazaların ortak alan ve hava parası giderleri,https://www.hurriyet.com.tr/yazarlar/ahmet-karabiyik/avmdeki-magazalarin-ortak-alan-ve-hava-parasi-giderleri-42123911,"Ayrıca, AVM hesaplarının bağımsız denetimden geçmesi de zorunlu oldu. Avans, ortak gelir ve gider hesaplama ve raporlama işlemleri ile ortak gider paylaşımına ilişkin diğer işlemlerin yönetmeliğe uygunluğu, bağımsız denetim kuruluşunca denetlenerek rapora bağlanacak. Yönetmeliğe aykırı uygulamaların belirtildiği bağımsız denetim raporu, her yıl temmuz ayı sonuna kadar AVM’deki perakende işletmelere de gönderilecek. (Ticaret Bakanlığından, Alışveriş Merkezleri Hakkında Yönetmelikte Değişiklik Yapılmasına Dair Yönetmelik. 18 Ağustos 2022 tarihli Resmi Gazete)MİLYARLARCA LİRAYeni imzalanacak mağaza-kira sözleşmelerinin tamamında geçerli olacak yönetmelik değişikliği, eski kiracılar için yenilemeyle birlikte devreye girecek. Yani eski kiracılar; sözleşmenin yenilenme tarihine kadar ya da sözleşme süresinin uzatılma tarihine kadar söz konusu reklam, pazarlama, danışmanlık gibi ortak giderlere katlanmaya devam edecekler. Diğer yandan AVM yönetimleri de ‘ortak alan giderlerine ilişkin son yönetmelik değişikliğinin’ iptali için dava açacaklarını açıkladılar. Milyarlarca lira olarak ifade edilen; reklam, pazarlama vb. masraflar, mağaza işleten kiracılar için önemli bir ‘gider kalemi’, mülk sahibi AVM yönetimleri için de önemli bir ‘gelir kalemi’. Dolayısıyla her iki taraf için de kritik olan ‘ortak alan gideri’ belli ki bir süre daha tartışılmaya devam edilecek.İŞTE KRİTİK DETAYLARYönetmelikte yer alan diğer kritik değişiklikler de şöyle: Ortak gider: Ortak kullanım alanlarına ilişkin elektrik, su, doğalgaz, yenileme niteliğinde olmayan bakım ve onarım, güvenlik, temizlik ve sağlık giderleri gibi alışveriş merkezinin aynına ilişkin olmayan ortak kullanım alanı giderleri ile yönetim giderlerini (AVM’de fiilen çalışan bordrolu yönetim personelinin göreviyle ilgili giderleri) ifade ediyor.Ortak giderler için, bir önceki yılın kesinleşen ortak giderlerinin yeniden değerleme oranında artırılması suretiyle hesaplanan tutar üzerinden AVM yönetimleri avans alabilecek. Avans alınması halinde, avansın ait olduğu yılı izleyen şubat ayı sonuna kadar mahsup işlemi gerçekleştirilecek. Ortak gider katılım payları perakende işletmelerden yazılı olarak talep edilecek ve bu yazıda giderlerin tür ve tutarları ayrı ayrı belirtilecek. AVM içindeki perakende işletmeden, yönetmeliğe göre tahsil edilmesi gerekenden daha az ortak gider katılım payı tahsil edilmesi durumunda, tahsil edilmeyen kısım iş yeri malikince karşılanacak.Kiraya verilmemiş iş yerlerine ait ortak gider katılım payları bu iş yerlerinin maliklerince karşılanacak.HAVA PARASININ VERGİSİ VAR MI?AVM’lerde yer almak isteyen mağazaların ortak gider ve kira gideri dışında önemli bir giderleri daha var: Hava parası. Eski kiracı, mağazaya talip olan yeni kiracıdan mağazayı boşaltması karşılığı tahsil ediyor bu parayı. Eski kiracı sonuçta bir gelir elde ediyor ‘hava parası’ adıyla. Tabii ki vergisel yönü de var bu gelirin. Eski kiracı işyerindeki faaliyetlerini sonuçlandırdıktan sonra (gelir vergisi mükellefiyeti son bulduktan sonra) bu geliri elde ediyorsa ‘arızi kazanç’ sayılıyor bu kazanç. Ve, 58 bin lirayı da (2022 yılı için) geçiyorsa ertesi yıl mart ayında hava parasını tahsil edenin beyanname vermesi gerekiyor. Hava parası elde eden şahıs/şirket; halen vergi dairesinde kayıtlıysa, faalse bu kez fatura keserek defterlerine o tarih itibarıyla hava parasını gelir olarak kaydetmesi gerekiyor.ÖZELGE İSTENEBİLİRHava parasını ödeyen işletme içinse şu tereddüt oluşacaktır: Ödenen hava parası tek seferde gider yazılabilecek mi, yoksa aktife (hak olarak) alınıp yararlanma süresince yıllara yayarak amortisman gideri mi yazılacak? Bu konuda Maliye’nin görüşünü açıklayan tebliğ, özelge vb. kaynak olmadığından direkt gider yazılması riskli olabilir. Olası riskleri Maliye’nin görüşleri çerçevesinde yönetmek isteyen işletmelerin Maliye’den özelge isteyerek kayıtlarını oluşturmalarında yarar var.",2024-10-15 10:52:45
Patrondan şirketine para trafiğinde vergisel kriterler,https://www.hurriyet.com.tr/yazarlar/ahmet-karabiyik/patrondan-sirketine-para-trafiginde-vergisel-kriterler-42119501,"Birçok patron verdiği borç için faiz de istemiyor. Dolayısıyla şirket için sıfır maliyetli bir borç-kaynak bulunmuş oluyor. Patronlar şirketlerine verdiği borç üzerinden faiz de alabilir. Bu durumda şirket ödediği faizi (örtülü sermaye durumu da yoksa) gider de yazabilir.VERGİ AVANTAJIŞirketine borç vererek nakit ihtiyacını gideren ortak, ‘sermaye’ adıyla da şirkete ödeme yapabilir. Sermaye olarak ortak adına şirkete giren tutarlardan dolayı, ortağın şirketteki ortaklık payı da kendiliğinden artar. Nakden şirkete giren sermaye tutarları için, şirketlere tanınan kurumlar vergisi avantajı da var. Şirketler ve ortaklar eğer ‘ayni sermaye’ gibi seçenekler yerine ‘nakdi sermaye artırımını’ tercih ederlerse şirket daha az kurumlar vergisi öder. Şirkete ortaklardan gelen nakdi sermaye eğer yurt dışından getirilmişse vergi avantajı daha da artıyor. Kurumlar vergisi avantajı, şirketin kazancından aşağıdaki formüle göre hesaplanan indirim tutarının düşülmesi yoluyla gerçekleşiyor. Ticari krediler faiz oranı olarak; Merkez Bankası tarafından indirimden yararlanılan yıl için en son açıklanan “Bankalarca açılan TL cinsinden ticari kredilere uygulanan ağırlıklı yıllık ortalama faiz oranı” dikkate alınıyor. İndirim oranı olarak yüzde 50 (yurt dışından gelen sermaye tutarları için yüzde 75) dikkate alınıyor. Bu indirimden, sermaye artırımına ilişkin kararın veya ilk kuruluş aşamasında ana sözleşmenin tescil edildiği hesap dönemi ile bu dönemi izleyen dört hesap dönemi için ayrı ayrı yararlanılabilir.FORMÜLKurumlar vergisi kazancından indirilecek tutar = nakdî sermaye artışı x ticari krediler faiz oranı x indirim oranı x süreORTAK KAZANCINI NASIL BEYAN EDECEK?Şirketlerine borç para veren patron (dilerse) faiz geliri elde eder. Şirketine sermaye olarak ödeme yapan patron, şirketinden hissesi oranında kâr payı da elde edebilir. Her iki kazancı elde eden patronlara aynı zamanda vergisel ödevler de yüklenir. Kazanç elde eden patronların beyan kriterlerini dikkate alarak ertesi yıl (2022 kazançları için 2023) mart ayında beyanname vermesi gerekir. 2022’de elde edilen brüt (stopaj dahil) kar payı tutarı 140 bin lirayı aşan ortakların beyanname vermesi gerekiyor. Kar payı gelirlerinin yarısı vergiden istisna... Stopaj yapılmadan önceki brüt kâr payı gelirinin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) 70 bin lirayı geçiyorsa şahsen gelir vergisi beyannamesi verilmesi zorunluluğu başlıyor. Vergilendirme aslında yıl içinde/kar dağıtımı sırasında başlıyor. 2022 ‘de kar dağıtan şirketler öncelikle kendileri, ortağa ödeyeceği kâr payı üzerinden yüzde 10 oranında stopaj yapmak zorunda. Sonra; 2023 Mart ayına gelindiğinde bu kez ortağın şahsen beyanname vermesi gerekiyor. Kar dağıtımında stopaj oranının geçen yıl aralık ayına kadar yüzde 15 oranında olduğunu da hatırlatalım. 22 Aralık 2021 tarihli Resmî Gazete’de yayımlanan 4936 sayılı Cumhurbaşkanı Kararıyla yüzde 10’a indirilmişti.",2024-10-15 10:52:48
Aşırı güvenlik önlemi şirketleri zorluyor,https://www.hurriyet.com.tr/yazarlar/ahmet-karabiyik/asiri-guvenlik-onlemi-sirketleri-zorluyor-42114987,"Bu işletmeler faaliyetlerinin ülke bazında aksaksız devam etmesi için şubeleri için yetkili atamak zorundalar. Yalnızca şube müdürü değil, farklı konularda farklı kişileri yetkili olarak atarlar. Elektrik, doğalgaz abonelikleri, kiralama gibi idari işler için, muhasebe-finans işlemleri ve resmi dairelerde temsil için farklı farklı kişileri atarlar. Tüm ülke bazında; tüm şubeler için yetkilendirilmesi gereken kişi sayısı düşünüldüğünde, yetkili olarak atanması gereken kişi sayısı onlarla-yüzlerle ifade edilir. Yetkilendirmenin çerçevesi; şirket merkezlerinde yönetim kurulu kararıyla, iç yönerge hazırlanarak yapılır. Atama işlemi de yine şirket merkezinde yönetim kurulu kararıyla yapılır. Buraya kadar sorun yok, her şirket yönetim kurulu kararı alarak, yönerge hazırlayarak yetkili isim ve yetki türlerini tanımlayarak ticaret sicile tescil için başvurur. Sıkıntı bundan sonra başlıyor... Geçtiğimiz mart ayına kadar üç-beş gün süren yetkilendirmelerin tescili işlemi, artık üç-beş ay sürüyor. Önceden; verilen listelere göre ticaret sicil gazetesinde yetkililer tescil edilebilirken artık yetki verilen onlarca-yüzlerce kişinin ayrı ayrı e-Devlet’e (oradan da MERSİS’e) girerek ‘kendisinin yetkili atanmasına onay vermesi’ gerekiyor. Yetki verilen onlarca-yüzlerce kişinin; bu işlemden haberdar olup bireysel olarak e-Devlet’e ve Mersis’e girerek onay vermeleri (bu kişilerin bu işlemleri takılmadan tek seferde yapmaları da mümkün olmadığından) aylarca sürebiliyor.GÖZDEN GEÇİRİLMELİHep; yatırım ortamının iyileştirilmesi ve şirketler için bürokrasinin azaltılması gündeme getiriliyorken bu dönemde bu aşırı güvenlikçi uygulama, özellikle ülke bazında örgütlenmiş çok şubeli-çok çalışanlı şirketlerin faaliyetlerini yürütemez hale getiriyor. Tabi ki güvenlik önemli; tabi ki yetki verilen kişinin verilen yetkiden haberdar olması (yazılı beyanı önden alınabilir) doğrulanabilir. (Aşağıda; ‘rızam olmadan şirket yöneticisi-ortak olmam engellensin’ diyen tüm vatandaşlar için bu engellemenin hızlı-pratik yolunu da ayrıca açıklıyoruz.) Ticaret Bakanlığı, İç Ticaret Genel Müdürlüğü’nün 1 Mart 2022 tarihli duyurusu sonrasında; daha önceden üç beş günde sonuçlanabilen tescil işlemi, artık üç beş ay sürüyorsa, bu uygulamanın gözden geçirilmesi gerekir, birçok şirketin faaliyetlerini sürdüremez hale geldiğinin görülmesi ve uygulamanın değiştirilmesi gerekir. Ayrıca şunu da belirtmek de yarar var; herhangi bir eksiklikten dolayı başvuru sonuçlanmadığında bu eksiklik giderilip şirketler ikinci kez başvuru yaptığında daha önce e-Devlet’ten (ilk başvuruda) onay vermiş kişilerden tekrardan (yetkili atanmasına) onay vermesi isteniyor. Halbuki; bir önceki başvuruda ilgili kişi onay vermişti, tekrardan aynı kişiden onay istenmeden sürecin işletilmesi sağlanarak, şirketlerin işlemleri basitleştirilebilir, kolaylaştırılabilir.DOLANDIRICILAR E-DEVLET’TEN NASIL ENGELLENİR?Daha önce hiçbir şirkete ortak olmamışsınız... Veya hiçbir şirkette yetkili de olmamışsınız. Ama evinize, varlıklarınıza haciz geliyor. “Ortağı-yöneticisi olduğunuz şu şirketin şu kadar liralık vergi borcunu ödeyin” diye. Zaman zaman okuyoruz bu şekilde haberler... Dolandırıcılar; kimlik bilgilerini çalarak, imzaları taklit ederek tanımadıkları kişiler adına şirket kurup veya şirketlere yönetici ataması yaparak hiç konuyla ilgisi olmayan masum insanları, yüklü miktarda vergi-SGK prim borçlusu yapabiliyor. Vatandaşların bu tip dolandırıcılardan korunma yöntemi de var aslında. Yani kimsenin sizi Türkiye’de (rızanız olmadan) herhangi bir şirkete ortak etme şansı kalmıyor. E-Devlet’e girilmesi gerekiyor öncelikle. Arama butonuna “kısıtlama” yazıldığında gelen “kısıtlama işlemleri” seçeneğine tıklanıyor. “Ticaret Bakanlığı/Ortak / Yetkili Olunmasına Yönelik Kısıtlama İşlemleri (MERSİS)” ne tıklanıyor. Açılan sayfada ”Yeni Başvuru” tıklanıyor. Hem “ortak” hem “yetkili” seçeneği işaretlenebiliyor. Bilgilendirme yazısı onaylanıyor. Artık kimlik numaranız üzerine kısıt konulduğundan herhangi bir şirkete ortak veya yetkili olarak atanmanız mümkün değil. Ta ki koyduğunuz bu kısıtı e devletten kendiniz kaldırana kadar.",2024-10-15 10:52:49
Tahsil edilemeyen kiranın vergisi ödenir mi?,https://www.hurriyet.com.tr/yazarlar/ahmet-karabiyik/tahsil-edilemeyen-kiranin-vergisi-odenir-mi-42111020,"Eski kiracıyı çıkartıp, yüksek bedelden yeni kiracı bulan mülk sahiplerinde şikayetler artmaya başladı. Haber sitelerinde hemen her gün benzer haberler görüyoruz. Kimi yeni kiracılar; yüksek kira bedellerini aksatmaya başladı. Kimi yeni kiracılar; kiraladıkları mülkü kendileri de alt kiralama yaparak adeta pansiyonculuğa başladılar. Kirasını tahsil etmek zorluk yaşayan mülk sahipleri olayın vergisel boyutunu da soruyorlar: Kiracımla karşılıklı imzaladığım sözleşmede bir kira bedeli yazıyor evet... Hem aylık olarak, hem yıllık olarak... Ama sözleşmede yazan kira bedelinin hepsini tahsil edemiyorum. Beyanname hazırlarken sözleşmedeki tüm yıl kirasını mı, yoksa yalnızca tahsil edebildiğim kira bedelini mi beyan edeceğim? Yani mülk sahipleri özetle “Tahsil edemediğim kira gelirinin vergisini ödemek zorunda mıyım?” diye soruyor… Bu sorunun tek bir cevabı yok maalesef. Bazı mükellefler için evet, bazı mükellefler için hayır sorunun cevabı. Daha açık ifadeyle: Tahsil edilemeyen kiranın şahıslar için beyanı gerekmiyor, işletmeler içinse hem fatura kesme, hem beyanname verme zorunluluğu var.ŞAHISLAR BEYAN ETMİYOR2022 yılı konut kira gelirleri için beyan sınırı yıllık 9 bin 500 lira. Bu tutarı aşan konut kira gelirlerinin (2023 Mart’da) beyan edilerek vergisinin ödenmesi gerekiyor. Ancak sözleşmede 9 bin 500 liranın üzerinde yıllık (2022’ye isabet eden) kira tutarı yazıyor olsa da yalnızca tahsil edilen kira geliri beyan edilecek. Kira geliri (gayrimenkul sermeye iradı-GMSİ) elde eden şahıslar için tahsil edilmeyen konut kira gelirlerinin beyanı söz konusu değil. 2022 yılı işyeri kira gelirleri için beyan sınırı yıllık brüt (stopaj dahil) 70 bin lira. Ancak sözleşmede brüt 70 bin liranın üzerinde yıllık (2022’ye isabet eden) kira tutarı yazıyor olsa da yalnızca tahsil edilen kira geliri beyan edilecek. 2022 yılında geçmiş yıllara (2021, 2020…) ait bir kira geliri (geç) tahsil edilmişse bu tahsilatların da 2022 gelirleri ile birlikte 2023 Mart ayında beyan edilmesi gerekiyor.ŞİRKETTE FATURA VE BEYAN ŞARTŞahıslar kira gelirlerini gayrimenkul sermaye iradı (GMSİ) olarak yıllık gelir vergisi beyannamesine dahil ediyorlar ve bu kişiler için tahsil etmedikleri kira bedellerini beyan etmelerine gerek bulunmuyor. İşletmelerde ise durum farklı. GMSİ kazançlarında olduğu gibi yalnızca yılda bir kez değil, yıl içinde de beyanname verme yükümlülükleri söz konusu… Ayrıca sözleşmelerindeki kira bedelleri için her ay kiracılarına fatura da düzenlemek zorundalar. Faturada yazan kira bedelini kiracıları ödemediklerinde de beyannamelerine gelir olarak dahil etmek zorundalar. Dolayısıyla tahsil etmedikleri kira gelirinin vergisini de ödemek zorundalar.Şahısların GMSİ olarak beyan ettikleri kira gelirlerinde ‘tahsil esası’ geçerli iken, işletmelerin beyan ettikleri kira gelirleri içinse ‘tahakkuk esası’ geçerli olduğundan her iki kazanç farklı kriterlerle değerlendiriliyor. Maliye; kiralama şeklindeki hizmet ifalarında vergiyi doğuran olayın hizmetin yapılması ile meydana geldiğini, herhangi bir sebeple kira bedellerinin eksik tahsil edilmesi veya hiç tahsil edilememesinin faturanın düzenlenmesine engel teşkil etmediğini belirtiyor. Fatura düzenlenmesinden sonra, “bedelin tahsil edilemediği gerekçesiyle” iade faturası adı altında fatura düzenlenmesinin mümkün bulunmadığını da Maliye (açıklamalarında) ayrıca belirtiyor.İŞLETME GİDER YAZABİLİYORKiracısından kira bedeli tahsil edememesine rağmen işletmelerin fatura keserek bunu beyannamesine dahil etme durumunda kalmaları, işletmeleri zor duruma düşürüyor. Kasalarına girmeyen gelir üzerinden vergi ödemiş oluyorlar. Ancak; tahsil edilmeyen kira bedelleri aynı zamanda gider de yazılabiliyor. Gider yazılınca da; tahsil edilemeyen kira için vergi ödeme durumu da ortadan kalkmış oluyor. Gider yazma kriterlerine uygun hareket edildiğinde, tahsil edilemeyen kira bedeli kadar gider de yazılacağından ek bir vergi yükümlülüğü de oluşmayacaktır. Tahsil edilemeyen alacakların gider yazma kriterlerini de hatırlatalım: İşletmelerin dava veya icra safhasında bulunan alacakları gider yazılabiliyor. Ve yapılan protestoya veya yazı ile bir defadan fazla istenilmesine rağmen borçlu tarafından ödenmemiş bulunan 4 bin lirayı aşmayan alacaklar şüpheli alacak sayılıyor. (Vergi Usul Kanunu Md. 323)",2024-10-15 10:52:51
Çeklerin de ‘çek’ edilmesi gerekir,https://www.hurriyet.com.tr/yazarlar/ahmet-karabiyik/ceklerin-de-cek-edilmesi-gerekir-42106964,"Şirket, verdiği hizmetlerin karşılığı müşterilerinden çek alıyor. Ancak çeklerin karşılığı; şirketin kasasına değil, muhasebecinin (şahsi) kasasına giriyor. Bir özel okulda yaşanan 3 milyon liralık suistimal işlemleri; zamana yayılarak gerçekleşmiş. Farklı farklı çekler vadesinde müşterilerden tahsil edilmesine rağmen, tahsilatlar şirkete intikal etmemiş, muhasebeci tarafından iç edilmiş.İLAVE KONTROL ŞARTŞirketin müşteri hesaplarında da (müşteriyle mutabakatta da) görünmez bu kayıp enteresan olan. Çünkü çek şirkete teslim edildiğinde müşteri hesabı (bakiyesi) kayıtlarda sıfırlanmış olur. Peki, o zaman kayıp nasıl oluşur ve kayıp/suistimal nasıl anlaşılır? Çek şirkete geldikten sonra müşteri hesabını (borç bakiyesini) sıfırlayan çek, artık başka bir hesapta (Alınan Çekler) izlenir vadesi gelene kadar. Dolayısıyla; nasıl müşteri hesapları için mutabakat/kontrol gerekiyorsa, çekin şirkete geldikten sonra da, ilave kontrollerin (çek tutarının şirketin banka hesaplarına girişine kadar) yapılması gerekir. Şirket içi birimler arasında ayrı bir mutabakat da (alınan çek tutarları/banka hesabına nakit girişi yapılan tutarlar) yapılmalıdır. Ayrıca, çeklerin şirketten bankaya çıkışında düzenlenen (bankaların çekleri teslim aldığını gösterir) bordroların da işlemlerle uyumunun/tutarlılığının gözetilmesi gerekir.BEDELİ BANKA HESABINA GİRDİ Mİ?Şirketler fatura karşılığı alacaklı hale gelir. Diyelim müşteriye kesilen fatura 10 bin lira. Sonra müşteri, 10 bin liralık çekle ödeme yaptı. Müşterinin cari hesabında her iki 10’ar bin liralık hareket de (Satış faturası ve çek ayrı satırlarda) görünür. İlk fatura kesildiğinde müşterinin borç bakiyesi 10 bin lira iken, müşterinin imzaladığı 10 bin liralık çek şirket kayıtlarına girdiğinde borç (cari hesap bakiyesi) sıfırlanır. Müşteri borcunu cari hesaba göre sıfırladı evet ama şirketin kasasına/bankasına 10 bin liralık nakit girişi henüz olmadı. Çekin vadesi gelince nakit girişi olacakken, ya o tarihte de nakit girişi (zimmet vb. nedenlerden) olmazsa?PROGRAMLARDAN FAYDALANILMALIŞirketin müşterilerinden aldığı çeklerin, banka hesaplarına nakit girişinin eksiksiz gerçekleştiğinin izlenmesine yönelik uyum kontrollerinin, şirketin iş akışının-iç kontrol sisteminin içerisinde yer alması gerekirken bu noktalarda aksama olduğu anlaşılıyor. Uyum kontrollerinin onay-yetki dağılımı ve sistem-programlar tarafından da desteklenmesi gerekir.Müşteri sayısı adeti veya çekle ödeme yapan müşteri sayısı düşük olduğunda, normal iş akışı içinde de bu tip riskler tespit edilip önlenebilir. Ancak müşteri sayısı-çek adeti yüksek olan şirketlerde; nasıl müşterilerle mutabakat olmazsa olmaz bir kuralsa, şirket içi birimler arası mutabakat da olmazsa olmaz bir kural olarak işletilmeli. Riskleri izlemek ve kontrol için sistemden-programlardan da en üst düzeyde yararlanılmalı. Olası iç mutabakatsızlıklarda süreçlerin işletilmesi kendiliğinden duracağından, risk gerçekleşmeden uyumsuzluk giderilerek suiistimalin önüne geçilmiş olur. (Veya kısa sürede risk tespit edilmiş olur ve tekrarlanma ihtimali de ortadan kaldırılmış olur.)KARŞILIKSIZ ÇEK NE ZAMAN GİDER YAZILIR?Müşteriden alınan çekler vadesinde ödenmediği durumda da şirketler kayba uğrar. Kaybın en azından bir kısmı ‘gider yazma’ yoluyla telafi de edilebiliyor. Şirketlerin kurumlar vergisi matrahını, tahsil edemedikleri çek tutarları azaltıyor. (Tabi şirket zararda ise gider yazmak en azından o yıl/dönem için bir telafi imkânı sağlamıyor.) Peki, alacağın (tahsilinin) şüpheli hale gelmesi sonrasında, gider yazılabilmesi için koşullar neler? Şirketlerin kazançlarını elde etmesiyle bağlantılı olan alacaklarından; dava veya icra safhasında bulunan alacaklar gider yazılabiliyor. Ve yapılan protestoya veya yazı ile bir defadan fazla istenilmesine rağmen borçlu tarafından ödenmemiş bulunan 4 bin lirayı aşmayan alacaklar şüpheli alacak sayılıyor. (Vergi Usul Kanunu Md. 323)‘KARŞILIK AYRILMALI’Maliye ayrıca özelgelerinde; şüpheli alacaklar için dava veya icra takibine başlanıldığı yılda karşılık ayrılması gerektiğini, şüpheli hale geldiği hesap döneminde karşılık ayrılmayan alacaklar için daha sonraki dönemlerde şüpheli alacak karşılığı ayrılmasının mümkün olmadığını belirtiyor. Yargı kararlarına bakıldığında ise Maliye’nin uygulaması ile aynı yönde (şüpheli hale geldiği yılda ayrılabilir) kararlar olduğu gibi, aksi yönde (şüphelilik hali devam eden alacaklar için sonraki dönemde de karşılık ayrılabileceği) kararlar da mevcut. Dolayısıyla işletmelerin aksayan tahsilat sürecini tüm boyutlarıyla bir arada değerlendirip sonrasında kayıtlarını oluşturmalarında yarar var.",2024-10-15 10:52:52
Varlık barışı vergisi nasıl iade alınır?,https://www.hurriyet.com.tr/yazarlar/ahmet-karabiyik/varlik-barisi-vergisi-nasil-iade-alinir-42103098,"Bu kez (yurtdışı varlıklar için) başvuru süresi uzadıkça ödenecek verginin oranı kendiliğinden artıyor. İlk üç ayda (30 Eylül’e kadar) başvuru yapanlar yüzde 1 oranında, 31 Aralık’a kadar başvuranlar yüzde 2 oranında ve 31 Mart 2023’e kadar başvuranlar ise yüzde 3 oranında vergi ödeyecek. Her üç aylık başvuru gecikmesinde; varlıkların değeri üzerinden yüzde 1 oranında vergi artışı söz konusu. (Kurumlar Vergisi Kanunu Geçici Md. 15)BİR YIL ŞARTI  Varlık barışı için bildirimde bulunulan banka veya aracı kurumlar vergiyi peşin olarak başvurandan tahsil edip ertesi ayın 15’ne kadar vergi dairesine ödemek zorunda. Bu varlık barışı yasasıyla ilk kez; bildirimde bulunanlara ‘ödenen verginin iadesi de’ yapılabilecek. Banka veya aracı kuruma bildirilim yapılıp ülkeye getirilen varlık, eğer bir yıl boyunca bildirim yapılan hesapta tutulursa ilk başta ödenen vergi iade edilecek. Yurtiçi varlıkları için beyanda/bildirimde bulunanlar; her durumda yüzde 3 oranındaki vergiyi (tarhiyatın yapıldığı ayı izleyen ayın sonuna kadar) ödemek zorunda. Yurtiçi varlıklar için tek bir vergi oranı (yüzde 3) uygulanacak, son başvuru (31 Mart 2023) tarihinden önce ne zaman başvuruda bulunulursa bulunsun her durumda yüzde 3 vergi ödenmesi gerekiyor.Varlık barışının merak edilen diğer kritik noktalarını da şöyle özetleyebiliriz:YURTDIŞI VARLIKLARŞahıslar da, şirketler de varlık barışı bildiriminde bulunabiliyor. Yurtdışında bulunan para, altın, döviz, menkul kıymet ve diğer sermaye piyasası araçları, en geç 31 Mart 2023 tarihine kadar form ile bankalara veya (menkul kıymet ve diğer sermaye piyasası araçları için) aracı kurumlara bildirilebilecek. Yurtdışı varlıklar için vergi dairelerine herhangi bir beyanda bulunmak gerekmiyor. Bildirime konu edilen varlıkların bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka veya aracı kurumlarda mevcut ya da yeni açılan bir hesaba transfer edilmesi şart koşuluyor. Transfer işlemlerinde, bildirimde bulunan hesap sahibi ile yurtdışından varlığı transfer edenin farklı kişiler olması, yasadan yararlanmayı engellemiyor. Yurtdışında bulunan varlıklar, yurtdışında bulunan banka veya finansal kurumlardan kullanılan ve 5 Temmuz 2022 tarihi itibarıyla kanuni defterlerde kayıtlı olan kredilerin en geç 31 Mart 2023 tarihine kadar kapatılmasında kullanılabiliyor. Defter kayıtlarından düşülmesi kaydıyla, borcun ödenmesinde kullanılan varlıklar için Türkiye’ye getirilme şartı aranmıyor.YURTİÇİ VARLIKLARGelir veya kurumlar vergisi mükelleflerince sahip olunan ve Türkiye’de bulunan, ancak kanuni defter kayıtlarında yer almayan; para, altın, döviz, menkul kıymet ve diğer sermaye piyasası araçları ile taşınmazların, 31 Mart 2023 tarihine kadar beyanname ile gelir veya kurumlar vergisi yönünden bağlı olunan vergi dairelerine beyan edilmesi gerekiyor. Gelir ve kurumlar vergisi mükellefiyeti bulunmayanların da beyanda bulunmak suretiyle varlık barışından yararlanabilmeleri mümkün. Bu kişilerin taşınmazlar dışındaki varlıklarını beyan tarihi itibarıyla banka veya aracı kurumlarda açılan hesaplara yatırmaları zorunlu. Taşınmazlarını beyanda bulunanlardan tapu harcı alınmayacak, değer artış kazancı açısından da vergilendirme yapılmayacak.‘VERGİ İNCELEMESİ YAPILMAYACAK’ GÜVENCESİVarlık barışına başvuracaklar için yasanın en cazip yönü, varlıklarını bildiren/beyan eden şahısların veya şirketlerin bu varlıklar için vergi incelemesine tabi olunmayacağının güvencesinin veriliyor olması. Yasada, ”Bildirilen veya beyan edilen varlıklara isabet eden tutarlara ilişkin hiçbir suretle vergi incelemesi ve vergi tarhiyatı yapılmaz” deniliyor. Barışın bozulma ihtimali yani incelenmeme güvencesinin kalktığı durumları da belirtelim. Yurtdışındaki gelecek varlıkların bildirime rağmen (üç ay içinde) gelmezse veya beyan edilen tutarlar üzerinden hesaplanan vergiler süresinde ödenmezse (yasada belirtilen diğer şartlar yerine getirilmezse) barış bozuluyor. Vergi incelenmesi yapılmayacağı güvencesi de kendiliğinden ortadan kalkıyor.",2024-10-15 10:52:53
İşte çalışanların temmuz ayındaki bordro değişimleri,https://www.hurriyet.com.tr/yazarlar/ahmet-karabiyik/iste-calisanlarin-temmuz-ayindaki-bordro-degisimleri-42099722,"Asgari ücret artışı; ‘vergi istisnası’ gibi bordro kalemlerini kendiliğinden artırdığından, temmuz sonrası ‘tüm çalışanlar için’ bordrolarda otomatik değişiklikler zaten olacak. Dolayısıyla net 5 bin 500 liradan daha yüksek ücret alan çalışanların bordrolarında yeni asgari ücrete bağlı değişikliklerin nasıl olacağı kritik öneme sahip. VERGİ İSTİSNASI ARTIYORİlk olarak gelir vergisi (GV) ve damga vergisi (DV) istisnalarındaki değişimden (artıştan) bahsedelim. Asgari ücretlinin tüm maaşı için yararlandığı vergi istisnasından, daha yüksek ücretliler de ‘asgari ücretlinin yararlandığı tutar kadar’ yararlanabiliyor. Asgari ücretlinin brüt ücreti arttığına göre diğer yüksek ücretlilerin yararlanacağı vergi istisnası da kendiliğinden artacak ve vergileri de daha az hesaplanacak. Bordroda daha az hesaplanan vergi, otomatik olarak net maaş tutarını da artıracak. İlk altı ayda geçerli asgari ücrete göre temmuz ayında normalde 638 lira GV uygulanabilecekken, asgari ücret artışı sonrası tüm çalışanların yararlanabileceği temmuz ayı GV istisnası 825 liraya yükseldi. Damga vergisi istisnası da; tüm çalışanlar için ilk altı ayda 37.98 lira olarak uygulanmışken, ikinci altı ayda 49.11 lira olarak uygulanacak. Önceki yazımda; üç farklı ‘brüt ücret’ (10 bin, 15 bin ve 20 bin TL) örneği üzerinden asgari ücret artışının etkilerini ayrıntılı incelemiştik: Her üç örnekte de; ikinci altı ayda brüt ücret değişmese de, net maaşların altı ay boyunca kendiliğinden (vergi istisnalarındaki artıştan kaynaklı toplamda 1.563,15 TL) nasıl arttığını tablolar üzerinden açıklamıştık.SGK PRİM TAVANITüm brüt ücretliler için; ikinci altı ayda ‘vergi istisnası kaynaklı net ücret artışı’ gerçekleşmiyor. Brüt 45 bin lira ücret örneği için; sigorta prim maliyetindeki artış, vergideki azalıştan daha yüksek olduğundan net maaş da artış değil azalış görülecek. Asgari ücret değişikliği öncesi değerlere göre temmuz ayı net maaşı 27.027,43 lira olarak hesaplanabilecekken, asgari ücret değişikliği sonrası 26.497,28 lira olarak net maaş hesaplanabilecek. Altı aylık net maaştaki değişim (azalma) ise 2.806,80 lira olarak hesaplanmakta. Brüt 45 bin lira ücret üzerinden normalde ikinci altı ayda 37.530 lira (sigorta tavanı) üzerinden (yüzde 15) 5.629, 50 lira sigorta primi kesilecekken, değişiklik sonrası brüt 45 bin lira üzerinden (yüzde 15) 6.750 lira sigorta primi kesilecek. (SGK prim tavanı ilk altı ayda ‘5.004 brüt asgari ücret x 7,5 = 37.530 TL’ iken, ikinci altı ay için ‘6.471 brüt asgari ücret x 7,5= 48.532,50 TL’ olarak kesinleşti.)NET ÜCRETTE DEĞİŞİMNetten ücret hesaplaması yapılan işyerlerinde çalışanlar ‘bu ay ne kadar -vergiden kaynaklı- net maaşım azalacak?’ kaygısını yaşamazlar. İşverenleriyle el sıkıştıkları net maaşı her ay banka hesaplarında görürler. Yıl içinde vergi artışı yaşandığında, işverenleri bu vergi yükünü üstlenirler. Dolayısıyla işverenler çalışanlarına aynı net maaşı her ay ödeyebilmek için aydan aya daha yüksek maliyete katlanırlar. Şimdi; ilk defa, aynı net maaşı ödeyebilmek için ‘bir ay önceki maliyete göre daha az maliyete’ katlanacaklar. Çünkü asgari ücret artışı, yüksek ücretlilerin vergi istisnalarını da kendiliğinden artırdığından, yüksek ücretlilerin işveren maliyetleri de otomatik azalmış oldu. Dolayısıyla ikinci yarıyıl için ücret artışı planlayan işletmelerin öncelikle ‘vergi istisnasındaki artıştan kaynaklı maliyet düşüşünü’ çalışana ücret artışı olarak yansıtıp sonrasında ilaveten net ücrette ilave artışı değerlendirmeleri gerekir.ÜCRETLERE GÖRE HESAPLARÖrneğin; aylık net 8 bin lira ücret için; asgari ücret değişikliği olmasaydı temmuz ayında 12.799,28 lira maliyete katlanılacakken, değişiklik sonrası işveren maliyeti 12.452,65 liraya düşmüş oldu. Altı aylık işveren maliyetindeki azalma ise 2.993,85 lira. Aylık net 10 bin lira ücret için; asgari ücret değişikliği olmasaydı temmuz ayında 17.700,04 lira maliyete katlanılacakken, değişiklik sonrası işveren maliyeti 17.319,50 liraya düşmüş oldu. Altı aylık işveren maliyetindeki azalma ise 2.996,87 lira. Aşağıda ‘net 8 bin lira’ ve ‘net 10 bin lira’ aylık net maaş örnekleri üzerinden işveren maliyetlerindeki altı aylık azalışlar kalem kalem görülebilir.İŞVEREN MALİYETİ ARTACAK NET ÜCRETLERNet 35 bin lira net maaş örneğinde ise temmuzdan itibaren aynı net maaşı çalışana ödeyebilmek için işveren maliyetinin (asgari ücret değişikliğinden kaynaklı) artmış olduğu görülecektir. Vergi istisnası artışından her ne kadar avantaj sağlanmış olsa da, sigorta prim maliyetlerinin de artması (vergi istisnasından daha yüksek tutarda) toplamda işveren maliyetinin artışına neden olacak. Net 8 bin lira ücret için ve net 10 bin lira ücret için ikinci altı ayda sigorta prim maliyeti artmazken, net 35 bin lira ücret örneği için ikinci altı ayda (asgari ücret değişikliği sonrası) daha yüksek sigorta prim maliyeti oluşuyor. Vergilerdeki azalış, sigorta prim maliyetindeki artışın altın kalıyor. (İşveren maliyeti hesaplanırken 5 puanlık SGK prim teşviki dikkate alındı.)",2024-10-15 10:52:55
Zam yapmadan maaş artar mı?,https://www.hurriyet.com.tr/yazarlar/ahmet-karabiyik/zam-yapmadan-maas-artar-mi-42095814,"Asgari ücret Resmi Gazete’de brüt ve bir günlük olarak 215,70 lira olarak yayımlandı. Aylık brüt ücretin (6 bin 471 lira) üzerinden sigorta primleri (970,65 lira) kesilmesinden sonra net ücret 5 bin 500 lira olarak hesaplanıyor. Böylece ocak ayına göre net yüzde 30 artış yapılmış oldu. İkinci yarıyıl için asgari ücretli çalışan için işverenin katlanacağı toplam maliyet ise aylık 7.603,43 TL olacak. Bu maliyet üzerinden işverene 100 liralık devlet destek verileceği de açıklandı.VERGİ KESİLMİYOR Asgari ücretlinin bordrosundan artık gelir vergisi (GV) ve damga vergisi (DV) kesilmiyor, brüt ücretten yalnızca sigorta primleri (SGK primi ve işsizlik sigortası primi) kesildikten sonra, maaş vergisiz olarak çalışanın hesabına yatıyor. Asgari ücretlinin tüm maaşı için yararlandığı vergi istisnasından, daha yüksek ücretliler de ‘asgari ücretlinin yararlandığı tutar kadar” yararlanabiliyor. Dolayısıyla asgari ücretlinin brüt ücreti arttığına göre diğer yüksek ücretlilerin yararlanacağı vergi istisnası da artacak, vergileri daha az hesaplanacak. Daha az vergi hesaplanınca otomatik olarak daha çok net maaş hesaplanacak. Tablo 1’den de görülecektir: Eski asgari ücrete göre temmuz ayında normalde 638 lira GV istisnası uygulanabilecekken, asgari ücret artışı sonrası tüm çalışanların yararlanabileceği temmuz ayı GV istisnası 825 liraya yükseldi. Temmuzdan aralık ayına kadar vergi istisnalarındaki artışın toplam tutarı 1.563,15 TL’ye denk gelmekte. Altı ay boyunca uygulanacak istisnaların (GV ve DV) tutarları ikinci yarıyılın tüm ayları için tabloda yer almakta.MAAŞLAR KENDİLİĞİNDEN NASIL ARTACAK? ‘Brüt 10 bin’, ‘Brüt 15 bin’ ve ‘Brüt 20 bin’ liralık ücret örnekleri üzerinden çalışanların maaşlarının ‘vergi istisnasından kaynaklı ne kadar artacağını’ inceledik. İkinci altı ayda yalnızca asgari ücret artışından (vergi istisnasından) kaynaklanan avantaj (net maaş artışı) aylar itibariyle tablolardan görülebilir. Tabi ki ikinci altı ay için çalışanın brüt ücreti işvereni tarafından artırıldığında, net maaş kendiliğinden (vergi avantajı dışı nedenlerden) zaten artacaktır. Aşağıdaki tablolarda yalnızca vergi avantajından (GV ve DV istisna tutarının artmasından) kaynaklanan artış görülebilir.NET MAAŞI AZALACAKLAR DA VAR!BRÜT 10 bin, brüt 15 bin ve brüt 20 bin lira ücret örnekleri üzerinden zam yapılmasa da ‘net maaşın kendiliğinden nasıl artacağını’ ele aldık. Ancak daha da yüksek ücretlilerde (brüt ücreti 37.530 TL’yi aşanlar da) net maaşı azalacak olan çalışanlar da olacak. Nedeni; SGK prim maliyetindeki artışın, net maaşı düşürecek olması. Brüt; 10 bin, 15 bin ve 20 bin liralık yukarıdaki örneklerde ise asgari ücret artışı sonrası sigorta prim maliyeti değişmediğinden, SGK primlerinin net maaşa azaltıcı etkisi de olmuyor. Sigorta prim tavanı asgari ücretin 7,5 katı olarak hesaplanıyor. Normalde brüt ücret üzerinden SGK primi hesaplanırken, prim tavanını aşan ücretlilerin SGK primi ise (brüt ücretleri üzerinden değil) prim tavanı üzerinden hesaplanıyor. Şimdi; asgari ücretin değişmesi sonrası SGK prim tavanı da değişti. İlk altı ayda 37.530 TL (5.004 x 7,5) iken, ikinci altı ay için 48.532,50 TL (6.471 x 7,5) olarak kesinleşti. Hangi ‘yüksek ücretli çalışanların’ net maaşında, sigorta prim kesintisinin temmuzdaki artışından kaynaklı net ücret düşüşü olabileceğini  sonraki yazılarımızda ayrıca inceleyeceğiz.NETTEN ÜCRET HESAPLANAN İŞYERLERİNETTEN ücret hesaplanan işyerlerinde çalışanların maaşları aydan aya değişmez. Yıl içi vergide artış olsa bile bunu işveren yüklenir. Ancak ilk altı ayda uygulanan vergi istisnasına göre net ücreti belirlenen çalışanlar için, işveren maliyeti aşağı düştüğünden, en azından vergi istisnasındaki artışın çalışana yansıtılıp net ücretin de artırılması gerekir.",2024-10-15 10:52:56
Günlük kiralamada mülk sahibinin riskleri,https://www.hurriyet.com.tr/yazarlar/ahmet-karabiyik/gunluk-kiralamada-mulk-sahibinin-riskleri-42091739,"10 gün önce yayımlanan yönetmelikle günübirlik kiralama yapanlara her an ulaşılabilecek ‘işletici bulundurma zorunluluğu da’ geldi. (Kimlik Bildirme Kanununun Uygulanması ile İlgili Yönetmelikte Değişiklik Yapılmasına Dair Yönetmelik, 17 Haziran 2022 Tarihli Resmi Gazete) Yeni düzenlemeyle; bildirimler sorumlu işleticiler tarafından, belirlenen süre içerisinde genel kolluk kuvvetlerinin bilgisayar terminallerine bağlanılarak elektronik ortamda da yapılabilecek. İçişleri Bakanlığı’nın yönetmeliği tabi ki daha çok asayiş ve terör risklerini önlemeye yönelik olarak yayımlanmış. Ancak bu yönetmelik aynı zamanda Maliye’nin kayıt dışı ile mücadelesine de hizmet ediyor.VERGİSEL ÖDEV ARTIYORSaatlik, günlük, haftalık gibi kısa süreli konut kiralamalarının vergisel yönü de var. Günübirlik kiralamalardan elde edilen gelirlerin Maliye’ye de beyan edilmesi gerekiyor. Ve bu beyan sırasında mülk sahipleri bir yanılgıya da düşebiliyor. Günübirlik kiralamaların da; (diğer konut kira gelirleri gibi) yılda bir kez mart ayında “gayrimenkul sermaye iradı” (GMSİ) olarak beyan edilmesiyle vergi ödevinin yerine getirildiği düşünülebiliyor.Hâlbuki gündelik kiralamalar; Maliye tarafından GMSİ (kira geliri) olarak kabul edilmiyor, “ticari kazanç” olarak kabul ediliyor. Ticari kazanç kabul edilince de bu kez; gelir elde edenin vergisel ödevleri, kira geliri elde edenlerin vergisel ödevlerine göre çok daha fazla artıyor. Konut kira gelirlerinde kural belli: Yıllık 9 bin 500 lirayı (2022 gelirleri için) aşan konut kira gelirlerinin ertesi yıl mart ayında beyan edilmesi ile (mart ve temmuz ayındaki iki taksitinin de ödenmesiyle) tüm vergisel ödevler yerine getirilmiş oluyor. Ticari kazanç elde edenlerin vergisel ödevleri ise yılda bir kez gelir vergisi beyannamesi vermekle sınırlı değil. Yıl içinde de vergi beyanı gerekiyor. Daha da önemlisi defter tutma yükümlülüğü ve hatta müşterilerden yapılacak tahsilatlarda yazarkasa (ödeme kaydedici cihaz) kullanma zorunluluğu da doğabilmekte.NEDEN TİCARİ KAZANÇ SAYILIYOR?Maliye; saatlik, günlük, haftalık gibi kısa süreli kiralamalar için bir organizasyon gerektiğini belirtiyor. Ayrıca; “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla diğer kira gelirlerinden ayırıp “ticari kazanç” olarak görülüyor. (Ankara Vergi Dairesi Başkanlığı, 13 Eylül 2012 tarih ve 928 sayılı Özelge)YAZLIKTA VERGİ CEZASI RİSKİYazlık konutların kiralanmasında da benzer tereddüt yaşanabiliyor. Nitekim bir vatandaş Ankara Vergi Dairesi Başkanlığı’na başvurarak tereddüdünü gidermiş. Ve yazlığından elde ettiği kira gelirinin ”ticari kazanç” kapsamında olmadığını da öğrenmiş. Ancak bu mülk sahibine yazlığını bir yıl içerisinde yalnızca bir defaya mahsus kiralama yaptığı için “ticari kazanç” kapsamına girmediği söylenmiş. Bu sayede defter tutma, yıl içinde de beyanname verme gibi ağır yükümlülükler altına girmekten kurtulmuş. Yılda bir kez GMSİ (kira geliri) vergi beyanı vermesi yeterli görülmüş. Maliye açıklamasında özet olarak “mülkiyeti tarafınıza ait olan gayrimenkulün, yaz sezonunda 4 ya da 5 aylık zaman bölümünde kiraya verilmesi (bir yıl içerisinde sadece bir defaya mahsus olmak kaydıyla) durumunda, elde edeceğiniz gelirin gayrimenkul sermaye iradı olarak vergilendirilmesi gerekmektedir” denilmiş. (19 Temmuz 2019 tarih ve 244204 sayılı özelge) Dolayısıyla yazlığını bir yıl içinde birden fazla kişiye kiralayanların elde ettiği gelirlerin Maliye’ye beyanında belirtilen kriterlerin dikkate alınması kritik öneme sahip olduğundan, mülk sahiplerinin sonradan cezalı vergi ödeme riskleri de söz konusu olabilecektir.",2024-10-15 10:52:58
"Doktor, avukat, mali müşavirin giyim masrafları",https://www.hurriyet.com.tr/yazarlar/ahmet-karabiyik/doktor-avukat-mali-musavirin-giyim-masraflari-42087801,"Avukatlar, mali müşavirler gibi serbest meslek faaliyeti yürütenler de sürekli müvekkilleriyle, müşteriyle ve işleri gereği ilgili kamu kurumlarıyla direkt temas halindeler. Bu meslekler yürütülürken meslek mensupları; takım elbise, ceket, pantolon, etek vb. kıyafetleri için ekstra harcama da yaparlar. Gelir elde ettikleri mesleki faaliyetlerini yaparlarken giyim harcamaları yapmaları da kaçınılmazdır aslında...Kaçınılmaz olarak yapılan bu giyim masraflarının vergisel yönü de var tabi ki. Doktor, avukat, mali müşavir, mimar gibi meslek mensupları yaptıkları bu giyim masraflarını, gelirlerinden düşemiyorlar. Maliye’nin açıklamalarında, giyim harcamalarının gider yazılamama nedeni olarak “giyim eşyalarının faaliyetin yürütülmesine mahsus görülmemesi” ve “giyim eşyalarının iş dışında özel hayatta da kullanılmaya elverişli olarak görülmesi.” (İstanbul Vergi Dairesi Başkanlığı, 23 Ekim 2013 tarih ve 1692 sayılı özelge) Günlük hayatta; iş dışında takım elbise, gömlek, etek, kravat kullanımının her geçen gün daha da azaldığı görülüyor aslında. Artık takım elbise, gömlek, kravat neredeyse yalnızca iş amaçlı kullanılır hale geldi. Dolayısıyla doktorun, avukatın, mali müşavirin, mimarın giyim harcamalarının gider yazılamayacağı yönündeki görüşün yeniden gözden geçirilmesinde yarar var. ŞİRKET DESTEKLERİİşletmeler de çalışanlarının kullanması için kıyafet tedarik edip giyim harcaması yapabiliyor. İş güvenliği gereği zorunlu giyim harcamaları yapılabildiği gibi, müşteriyle temas kuran çalışanların temsil kabiliyetini artırabilmek için de giyim harcaması yapılabiliyor. Vergisel yönden bu harcamaların gider yazılıp yazılamayacağında bakılan kriterler ise “giyim eşyasının işin icabı olarak verilmiş olması”, “işte giyilen bir giyim eşyası olması”, “demirbaş niteliğinde bulunan bir giyim eşyası olması” ve “personelin işten ayrılması halinde giyim eşyasının geri alınması”. (Büyük Mükellefler Vergi Dairesi Başkanlığı, 18 Mayıs 2022 tarih ve 8400 sayılı özelge) Eğer çalışana kriterlere uygun iş amaçlı olarak sonradan geri alınabilir bir kıyafet verilmişse bu kıyafetin alış faturasındaki tutar, gider/maliyet yazılabiliyor. Alış faturasındaki KDV’si de harcamayı yapan işletme tarafından indirim olarak dikkate alınabiliyor.Eğer çalışana verilen kıyafet; belirtilen kriterlerin dışında (demirbaş niteliğinde değilse vb.) ise ücret olarak değerlendiriliyor. Ücret olarak değerlendirilmesi demek, ilave (ücret) gelir vergisinin de hesaplanıp Maliye’ye ödenmesini gerektiriyor. Ücret olarak değerlendirilip ilave vergisinin hesaplanması sonrası giyim harcamaları ancak gider yazılabiliyor.EVDEN ÇALIŞMAYA DEVAM EDENLERPandemi döneminde zorunlu olarak evden çalışmaya başlayan avukat, mali müşavir gibi meslek sahipleri arasında pandemiden sonra da evinden çalışmaya devam edenler oldu. İşyerlerini kapatıp evini aynı zamanda işyeri olarak kullanmaya başladılar. Böylece ofis kira masrafları ortadan kalkmış oldu. Ofisini kapatan meslek sahipleri ev kiralarının tamamını da vergi hesabından gider olarak düşebiliyorlar. Konutunda mesleki faaliyetini yürüten kişiler; elektrik, su, doğalgaz gibi masraflarının ise yarısını yine gider olarak kayıtlarına alabiliyor.",2024-10-15 10:52:59
Asgari ücret kaç lira artacak?,https://www.hurriyet.com.tr/yazarlar/ahmet-karabiyik/asgari-ucret-kac-lira-artacak-42083602,"Şimdiden ikinci altı ay için iyileştirme yapacağını açıklayan işletmeler de oldu. Birçok işletme ise ücret iyileştirmesi için ‘asgari ücrette yapılacak artışı’ bekliyor. İkinci altı aya ilişkin açıklanacak yeni asgari ücret, yüksek ücretlilere yapılacak iyileştirme için de gösterge olacaktır. Asgari ücret artışının resmen yapılıp yapılmayacağı konusunda ise taraflar kararlı... İşçi, işveren ve hükümet... Tüm taraflar ilk altı aylık enflasyonun yarattığı tahribatı azaltmak için asgari ücrete artış gerektiğini belirtiyorlar. Yukarıdaki tabloda 4 farklı olası asgari ücret için; ‘net ücret’, ‘brüt ücret’ ve ‘işveren maliyeti’ kalemleri görülebilir.ÖRNEK HESAPLAMA Örneğin; asgari ücret net 5 bin 750 lira olarak açıklanırsa, bu ücrete karşılık işverenin üstleneceği maliyet 7 bin 949 lira olarak gerçekleşecek. Net ücretteki artış (1.497 TL) bu durumda yüzde 35 olarak gerçekleşmiş olacak. Brüt ücret (6 bin 765 lira) üzerinden kesilecek sigorta primleri (1.015 TL) sonrası net ücret 5 bin 750 lira olarak kesinleşmiş olacak. 2022 Ocak ayından itibaren asgari ücretten gelir vergisi ve damga vergisi kesilmediğinden, brüt ücretten yalnızca işçi sigorta primleri (SGK primi ve işsizlik sigortası primi) kesilerek net ücret hesaplanacak.İNŞAAT TEŞVİKİ SİSTEME TAKILDIYatırım teşvik sahibi firmalara 7394 Sayılı Kanun’la yeni bir imkân tanındı. Yatırımcı firmalar önceden; yalnız makine teçhizatlarını KDV’siz olarak tedarik edebilirlerken, artık inşaat yatırımlarını da KDV’siz olarak temin edebilecekler. Böylece yatırımcılara kesilen faturalarda KDV yer almayacak. KDV Kanunu’ndaki değişiklik (Geçici Madde 37) 15 Nisan 2022 tarihli Resmî Gazete’de yayımlandı.Uygulamayı tarif eden KDV Tebliği (No:42) ise 28 Mayıs 2022 tarihli Resmi Gazete’de yayımlandı. Teşvik belgesi kapsamındaki inşaat işlerine ilişkin mal ve hizmet teslimleri için, 01 Mayıs 2022- 31 Aralık 2025 tarihleri arasında KDV hesaplanmayacak. Mevzuat tarafı tamamlanmış olsa da, halen inşaat yatırımı yapan firmalara kesilen faturalar KDV’siz düzenlenemiyor. Çünkü tebliğde; ilgili bilgilerin sisteme girileceğinden ve vergi dairesince gerekli kontroller yapıldıktan sonra elektronik olarak sisteme girilen mal ve hizmetle sınırlı olmak üzere ‘istisna belgesi’ verileceğinden bahsediliyor.Ancak henüz bu sistem kullanıma açılmış değil. İlgili yatırımcılar vergi dairelerine aksaklığı anlatmış olsalar da şu anda sisteme giriş yapamıyorlar. Mal/hizmet faturası kesecek işletme için de, faturayı kayıtlarına alacak yatırımcı işletme için de, mevzuatın uygulanamaması en başta finansal yükler getiriyor. İşletmeler, sistemin birkaç gün içinde aktif hale getirilerek mağduriyetlerinin giderilmesini bekliyor.",2024-10-15 10:53:00
Temmuzda asgari ücret artışı bordroları nasıl etkileyecek?,https://www.hurriyet.com.tr/yazarlar/ahmet-karabiyik/temmuzda-asgari-ucret-artisi-bordrolari-nasil-etkileyecek-42078723,"İkinci yarıyıl için yeni belirlenecek asgari ücret yalnızca asgari ücretli çalışanları değil tüm çalışanları da etkileyecek bu arada… İşverenler için de ücret maliyetleri değişecektir. İkinci yarıyıl için asgari ücret kesinleşince tüm çalışanlar ve işverenler açısından etkilerini ayrıca ele alacağız. Ancak şimdiden, ikinci yarıyıl asgari ücretini “net 5 bin lira” varsayarak bu örnek üzerinden ücret bordrolarına etkilerini inceledik. (Aylık net 4 bin 253 liradan, 747 lira artışla, net 5 bin liralık asgari ücretin etkisi) VERGİ İSTİSNASI Önce; ocak ayından itibaren yeni uygulamaya giren ‘vergi istisnasını’ hatırlayalım. Malum; yılbaşından itibaren asgari ücretlinin maaşından artık ne gelir vergisi kesiliyor ne de damga vergisi kesiliyor. Brüt asgari ücret (5.004 TL) üzerinden artık yalnızca sigorta primleri (751 TL) kesiliyor. Böylece asgari ücretli çalışana her ay net 4 bin 253 lira ödeniyor. Asgari ücretli çalışanlar için vergi istisnaları (676 TL) olmasaydı, net maaş bu vergi istisnaları kadar daha düşük olacaktı. Gelir Vergisi Kanunu’nda (Md. 23) ve Damga Vergisi Kanunu’nda (Ekli 2 sayılı tablo) yapılan değişikliklerle, asgari ücretlinin yararlandığı istisna tutarı aynı zamanda “yüksek ücretli çalışanların hesaplanan vergilerinden de düşülüyor”.Dolayısıyla yüksek ücretliler de, bu istisna (676 TL) kadar daha fazla net maaş elde ediyorlar. Asgari ücretliye hali hazırda aylık net 4 bin 253 lira ödeniyor. Net asgari ücret temmuzdan itibaren ‘aylık beş bin liraya’ yükseltildiğinde, işveren açısından aylık işveren maliyeti de aylık 1.032 lira daha artacak. (Aylık 5 bin 880 liradan, 6 bin 912 liraya…) Maliyet artışının; 747 lirası net ücret artışından, 285 lirası sigorta primlerinden kaynaklanacak. (SGK primini düzenli ödeyenlere sağlanan 5 puanlık indirim de dikkate alındığında…) Çalışanlar; mevcut asgari ücrete göre kalan altı ayda toplam 25 bin 520 lira net maaş alabilecekken, ‘aylık beş bin liraya’ yükseltildiği varsayıldığında ise kalan altı ayda 30 bin lira net maaş elde edecekler. Asgari ücret değişikliğinin çalışana altı aylık net getirisi toplam 4 bin 480 lira olacak.ASGARİ ÜCRET DEĞİŞİKLİĞİNİN ETKİLERİYüksek ücretlilerin SGK prim hesaplamalarında da asgari ücret dikkate alınıyor. Mevcut asgari ücrete göre en yüksek sigorta prim matrahı 37.530 lira. Bu tutara, brüt asgari ücret tutarını (5.004 TL) 7,5’la çarparak ulaşılıyor. Asgari ücret değişince, özellikle matrahın üzerinde brüt ücreti olan çalışanlar için SGK prim tutarı da artacaktır. İşsizlik ödeneği, kıdem ve ihbar tazminat hesaplamaları, isteğe bağlı sigorta primleri, SGK idari para ceza tutarları da yeni asgari ücretle birlikte güncellenecektir.",2024-10-15 10:53:01
Varlık barışı için son bir ay,https://www.hurriyet.com.tr/yazarlar/ahmet-karabiyik/varlik-barisi-icin-son-bir-ay-42073750,"İlk başta 2021 yıl sonuna uzatıldı, sonradan da başvuru tarihi 30 Haziran 2022’ye uzatıldı. Bildirim için süre 30 Haziran’da dolsa da (yurtdışı varlıkların) ülkeye getirilmesi için “bankalara bildirilen” döviz, altın, menkul kıymet vb. varlıklar üç ay içinde ülkeye getirilebiliyor. (Gelir Vergisi Kanunu- GVK- Geçici Md. 93) Türkiye’deki banka veya aracı kuruma varlıklarını bildiren ve ardından ülkeye getiren kişiler (veya şirketler) varlıkları serbestçe tasarruf hakkı da elde ediyor.Yurtiçi varlıklar için bildirimin “vergi dairesine” yapılması gerekiyor. Yurtiçi varlıklar arasında “gayrimenkuller de” var. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı ile güvenceye kavuşuyor. Önceki varlık barışı uygulamalarından farklı olarak bu kez barıştan yararlananlardan vergi de istenmiyor. Yurt içi ve yurt dışı varlıklar için barışın koşullarının ayrıntıları da şöyle… YURTDIŞI VARLIKLAR Varlık barışından yararlanan şahıslar veya şirketlere “vergi incelemesi yapılmayacağının güvencesi de” veriliyor. Yasadaki ifadesiyle ‘hiçbir suretle vergi incelemesi ve vergi tarhiyatı yapılmaz’ deniliyor. Barıştan yararlanıp 30 Haziran’a kadar banka veya aracı kuruma bildirim yapanların üç ay içinde varlıklarını Türkiye’ye getirmesi veya Türkiye’deki banka ya da aracı kurumlarda açılacak bir hesaba transfer etmesi gerekiyor. Transfer şartını ihlal edenler için barışın geçerliliği de kalmıyor. Barışa konu varlıklar:Yurtdışında bulunan para, altın, döviz, menkul kıymet ve diğer sermaye piyasası araçları… Banka veya aracı kuruma bildirilen varlıkların vergi dairesine ayrıca bildirimi gerekmiyor. Barış kapsamındaki varlıklar, yurtdışındaki bankalardan kullanılan kredilerin kapatılmasında da kullanılabiliyor. Bu kredilerin, yasal defterlerde kayıtlı olması ve en geç 30 Haziran 2022 tarihine kadar (kredinin) kapatılması da gerekiyor. Defter tutan vergi mükellefleri, Türkiye’ye getirdikleri varlıklarını, dönem kazancının tespitinde dikkate almaksızın işletmelerine dâhil edebilecekleri gibi vergiye tabi kazancın hesaplanmasında dikkate almaksızın işletmelerinden çekebilecekler. Yurtdışı varlık barışı için vergi mükellefi veya Türk vatandaşı olma zorunluluğu da bulunmuyor. YURTİÇİ VARLIKLARYurtiçi varlıklar için bağlı olunan vergi dairesine bildirim yapılması gerekiyor. Başvuru için son tarih yine 30 Haziran 2022. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamına giriyor. Yurt dışı varlıkların bildiriminden farklı olarak, ayrıca taşınmazlar da vergi dairesine varlık barışı kapsamında bildirim yapılabiliyor. Taşınmazlar dışındaki bildirime konu varlıkların, banka veya aracı kurumlardaki hesaplara yatırılması gerekiyor.",2024-10-15 10:53:02
Moto kuryeye vergi de yok BAĞ-KUR primi de yok,https://www.hurriyet.com.tr/yazarlar/ahmet-karabiyik/moto-kuryeye-vergi-de-yok-bag-kur-primi-de-yok-42068861,"Moto kuryeler aracılığıyla sipariş tesliminin başladığı ilk yıllarda kuryeler, işletmelerin bordrolarında kayıtlı ‘çalışan’ olarak yer alıyordu. Pandemiyle beraber internetten siparişlerin daha da artmasıyla, moto kuryeler artık daha çok kendi işinin patronu oldular. Kendi adlarına müşterilere ürün teslimatı yapıyorlar. Teslim ettikleri ürün karşılığı bizzat kendi faturalarını (siparişi alan şirketlere) kesiyorlar. İnternetten sipariş alan şirketlerin ürün sevkiyatçısı (tedarikçisi) oldular.KENDİLERİ ÜSTLENDİ Moto kuryeler kendi işlerinin patronu olmasıyla, bordrolu iken iş yasasına tabi çalışmanın sağladığı kıdem ve ihbar tazminatı gibi haklarından da tabiatıyla mahrum kaldılar. Bordrolu çalışan moto kuryeye göre, daha çok gelir elde etme imkanı nedeniyle işçi olmanın haklarından vazgeçmiş oldular. Patron olunca aynı zamanda daha önce üstlenmedikleri riskleri, ödevleri de yüklenmiş oldular aynı zamanda... Üzerinde kilometre yaptıkları motorsikletlerin tekrarlayan akaryakıt ve bakım masraflarını da artık kendileri üstlendiler, bizzat vergi mükellefi de oldular, beyanname verip vergi de ödüyorlar, sigorta (bağ kur) primi de ödüyorlar.AVANTAJLARI VAR Yeni vergi mükellefi olan kuryelere tanınan vergi avantajından da bahsedelim. Genç moto kuryeler, ilk defa vergi mükellefi olup iş kurduklarında üç yıl boyunca 75’er bin liralık kazançlarına gelir vergisi istisnası tanınıyor. Eğer yıllık 75 bin lirayı aşan kazançları (gelirler- giderler) varsa aşan kısım üzerinden gelir vergisi ödüyorlar. Kendi adına iş yeri açan mükelleflerin aynı zamanda SGK (Bağ Kur) primi ödeme zorunlulukları da var. 2022 yılı için BAĞ-KUR priminin aylık tutarı 1.726,38 lira. Genç moto kuryeler, teşvikten yararlandıklarında bir yıl boyunca bağ kur primi ödememe hakkına da kavuşuyorlar. (Aylık 1.726,38 liranın bir yıllık sigorta prim maliyeti 20 bin 717 liraya denk geliyor.)GENÇ GİRİŞİMCİ İSTİSNASININ KOŞULLARI YENİ işyeri açan genç girişimcilere tanınan vergi avantajı yalnız moto kuryelere tanınmış değil.Kendi adına işyeri açacak tüm genç gelir vergisi mükellefleri için tanınmış bir avantaj bu. Yeni açılacak işyeri için sektör de önemli değil, market de, lokanta da olabilir. Avukat da olabilir, mimar da, doktor da, eczacı da...29 yaşını doldurmamış olan, ‘yeni bir işyeri’ açan, ‘ilk defa vergi mükellefiyeti tesis ettiren’ genç girişimcinin yıllık kazancının 75 bin liraya kadarından vergi istenmiyor. Bu vergi avantajından üç yıl boyunca da yararlanılabiliyor... (Gelir Vergisi Kanunu-GVK- Mükerrer 20.nci madde) Anonim ve limited olarak faaliyete geçen işyerleri teşvikten yararlanamıyor.Şahsen faaliyet gösterenler ve kollektif şirket ve adi ortaklıklarda; ortaklar bizzat gelir vergisi mükellefi olduklarından teşvikten yararlanabiliyorlar. (292 seri no’lu GV Genel Tebliği) Yeni işyeri açan genç girişimcilere (Ticari, zirai veya mesleki faaliyet nedeniyle) sağlanan vergi avantajının diğer koşullarını da sıralayalım:1- İşe başlamanın kanuni süresi içinde bildirilmiş olması,2- Kendi işinde bilfiil çalışılması veya işin kendisi tarafından sevk ve idare edilmesi, (Çırak, kalfa veya yardımcı işçi çalıştırmak ya da seyahat, hastalık, askerlik, tutukluluk ve hükümlülük gibi zaruri ayrılmalar dolayısıyla geçici olarak işinde bilfiil çalışmamak bu şartı ihlal etmiyor.),3- Faaliyetin adi ortaklık veya şahıs şirketi bünyesinde yapılması hâlinde tüm ortakların işe başlama tarihi itibarıyla diğer şartları taşıması,4- Ölüm nedeniyle faaliyetin eş ve çocuklar tarafından devralınması hâli hariç olmak üzere, faaliyeti durdurulan veya faaliyetine devam eden bir işletmenin ya da mesleki faaliyetin eş veya üçüncü dereceye kadar (bu derece dâhil) kan veya kayın hısımlarından devralınmamış olması,5- Mevcut bir işletmeye veya mesleki faaliyete sonradan ortak olunmaması…BAĞ-KUR PRİM TEŞVİKİNİN KOŞULLARIYENİ işyeri açan 29 yaşını doldurmamış genç girişimciler, bir yıl boyunca Bağ-Kur primi ödememe hakkına da sahip olabiliyor. Bağ-Kur prim teşvikinden yararlanacakların; gelir vergisi teşvikinden yararlanabiliyor olması gerekiyor. (GVK Mükerrer 20. madde kapsamındaki kazanç istisnası) Ayrıca; mükellefiyet başlangıcı itibariyle 18 yaşını doldurmuş 29 yaşını doldurmamış olması ve ilk defa sigortalı olması gerekiyor. (5510 sayılı Kanunun 4/1-b.1 maddesi kapsamında) Adi ortaklıklar ve şahıs şirket ortaklıklarında da; sadece bir ortak prim teşvikinden yararlanabiliyor.MOTO KURYELER BASİT USULDE MÜKELLEF OLABİLİR Mİ?Basit usulde gelir vergisi mükellefi olanlara geçen yıl önemli vergi avantajları tanındı (26 Ekim 2021 tarih ve 31640 sayılı Resmî Gazete’de yayımlanan 7338 sayılı yasa) Artık beyanname verme yükümlükleri de yok. Tüm ticari kazançları için vergi istisnası da tanındı. (GVK Mükerrer Md. 20/A) Basit usule tabi mükelleflerin belge saklama yükümlülükleri ise devam ediyor. Basit usule tabi mükelleflerin kendi işinde bizzat çalışıyor olması gerekiyor, işyerinin yıllık kira bedelinin 2022 için büyükşehirlerde 16 bin lirayı (diğer şehirlerde 10 bin lirayı) aşmaması gerekiyor.Ayrıca; ticari, zirai veya mesleki faaliyetler dolayısıyla ‘gerçek usulde’ gelir vergisine tabi olmaması gerekiyor. Bahsettiğimiz genel şartların yanında ‘Basit usule tabi olmanın özel şartları da’ var. Basit usule tabi olarak moto kuryelik yapılıp yapılamayacağı konusunda kendi koşulları ile mevzuatın aradığı koşulların uyumlu olup olmadığı konusunda basit usule tabi olmanın tüm koşullarının bir arada incelenmesi gerekir. Gelir İdaresi Başkanlığı’nın internet sitesinde (www.gib.gov.tr/yardim-ve-kaynaklar/rehberler) yer alan rehberden basit usul mükellefiyeti hakkında ayrıntılar görülebilir.",2024-10-15 10:53:03
"Alırken mi, satarken mi?",https://www.hurriyet.com.tr/yazarlar/ahmet-karabiyik/alirken-mi-satarken-mi-42063889,"Alış fiyatı ile satış fiyatı farklı tabi ki her malın... Kayserili; ticaret odaklı olduğundan, hesap yapmasının bir amaca hizmet etmesini vurgulamış, ticaretin doğası gereği alış fiyatı ve satış fiyatı arasındaki farka da (kara), çift fiyata gönderme yapmış bir yandan... Gayrimenkul alım satımında da çift fiyatla sık karşılaşılıyor... Ama bu kez amaç farklı... DÜŞÜK DEĞER OYUNUGayrimenkul satışında, alıcı ve satıcı tek fiyat üzerinde anlaşmışken, uygulamada anlaşılandan daha farklı (daha düşük) bir fiyat da tapuya bildirilebiliyor. İki farklı fiyat oluşuyor dolayısıyla... Birisi mülkün gerçek (daha yüksek) değeri, diğeri mülkün tapuya bildirilen (daha düşük) değeri. Alıcının satıcıya gerçekte ödediği bedel (misal) 2 milyon lirayken, tapu kayıtlarına satış değeri 1 milyon lira olarak yansıyabiliyor. Mülkün değerinin daha düşük olarak tapu kayıtlarına bildirilmesinin nedeni: ‘Tapu harcı’. Gayrimenkullerin satış değeri üzerinden (yüzde 2 satıcı + yüzde 2 alıcı) yüzde 4 oranında tapu harcının ödenmesi gerekiyor.Tapu harcını düşük değerden ödemek için, mülkün emlak değeri tapu kayıtlarına gerçek değerin altında beyan ediliyor. Daha çok da satıcının önerisiyle bu çift fiyat gerçekleşiyor. 1 milyon lira olarak (düşük) beyan edilen gayrimenkul satış değeri üzerinden (yüzde 4) 40 bin liralık harç hesaplanırken, 2 milyonluk liralık gerçek satış değeri üzerindense 80 bin liralık harç hesaplanır.Usulsüz çift fiyat belirlenmesiyle yalnızca tapu harcını düşük ödemek amaçlanmıyor. Ayrıca satış yapılan gayrimenkulden elde edilen kazanç üzerinden gelir vergisi ödenmesi de gerekecektir. Satış fiyatı ne kadar düşük olursa kazanç da o kadar düşecek. Kazanç düşük gösterilince gelir vergisi de daha az ödenecek. Veya hiç vergi ödenmeyecek.ZARARLI ÇIKABİLİR Alıcı da ilk başta bu ‘düşük fiyattan gayrimenkul devrini’ kabul ederse tapu harcından kendisinin de kazanacağını düşünürse de, ileride kendisine daha yüksek bir maliyet yükleneceğini de bilmeli. Şöyle ki; alıcı yukarıdaki örnekte yer alan taşınmaz için kayıtdışı işlemle (cezai risklerini de üstlenerek) evet daha az tapu harcı öder.Ancak bu aldığı gayrimenkulü kendisi (gerçek değerden) satmak istediğinde (misal 2,5 milyona) bu kez alış fiyatı düşük (örnekte; 2 milyon yerine 1 milyon) gösterildiğinden gerçekte kazanç 500 bin lira iken, alış fiyatını tapuya (1 milyon düşük) gösterdiğinden (gayrimenkulün ikinci satışında) kazanç da 1,5 milyona yükselir. Ödenecek vergi hesabı da gerçek kazanç (500 bin lira) üzerinden değil, gerçek olmayan yüksek kazanç (1,5 milyon) üzerinden yapılmak zorunda kalınır. YASAL İMKÂNLAR Halbuki; vergi cezası riskleri üstlenilmeksizin, kazancı daha aşağı çeken, dolayısıyla daha az gelir vergisi ödenmesini sağlayacak yasal imkanlar da var. 2022 yılında elde edilen değer artış kazançlarının 25 bin lirası vergiden istisna...Ayrıca enflasyon etkisi dikkate alınarak da kazanç daha aşağı çekilebiliyor. Enflasyon etkisinin kazançtan düşülebilmesi için; alış ve satış ÜFE endeksleri arasında yüzde 10’dan fazla artış oluşması gerekiyor. Satışın yapıldığı aydan bir önceki ay ve alışın yapıldığı aydan bir önceki ay endeksleri dikkate alınıyor. Gelir vergisi Kanunu’nun tanıdığı bir diğer avantaj da (89. maddesinde yazılı olan) özel sigorta prim ve katkı payları, bağış ve yardımlar, eğitim ve sağlık harcamaları... Gelir vergisi beyannamesi verenler; gösterilen sınırlar çerçevesinde vergi hesabına bu indirimleri dahil edebiliyorlar.FIRSATÇILIĞIN VERGİSEL BOYUTU Geçen hafta konut kredi faizlerinin düşürüldüğünün açıklanmasından hemen sonra birçok satılık gayrimenkulün fiyatının değiştiği (bir günde artırıldığı) ilanlardan görüldü. Satılık ilanında yer alan; bir gün önceki fiyatı ile bir gün sonraki fiyatı arasında bir anda yüz binlerce lira fark görüldü. Kamuoyunda tepki de oluştu haliyle; akşamdan sabaha yapılan yapılan bu fahiş fiyat artışlarına... Fırsatçılık olarak görüldü...Aslında fırsatçıların yaptığı bu fahiş fiyat artışının vergisel boyutu da var. İlandaki değer ile tapuya beyan edilen değer arasında fahiş fark (düşük) olduğunda farkın nedeni satıcıya sorulabilir. Çünkü düşük değerden tapuya bildirim olduğunda hem tapu harcı hem gelir vergisi kaybı söz konusu olacaktır. Maliye, yer yer taşınmazların ilan sitelerindeki değerlerini de gözlemliyor.Tapuya bildirilen değerin düşük gösterilmesinin tespitine yönelik, (kredili satışlarda) kredi tutarı ile tapuda görünen değerin karşılaştırılması, taşınmaz satış bedellerinin banka hesap hareketlerindeki yansımalarını izlemek gibi Maliye’nin yaptığı kontroller yalnız vergi kaybını önlemeye yönelik olarak değil, bir günde fahiş fiyat yükselten fırsatçıların tapuya bildirdiği satış değerlerinin, gerçek satış değerleriyle uyumunun kontrolü açısından da kayıtdışını caydırmaya yönelik katkı verecektir.5 YIL SONRA SATILDIĞINDA VERGİ YOK Gayrimenkul satanlar sattıkları gayrimenkulü edinim tarihinin üzerinden beş yıl sonra sattıklarında gelir vergisi ödeme yükümlülükleri bulunmuyor. Kazanç ne kadar büyük olsa da gelir vergisi ödenmesi gerekmiyor. Beş yıl içinde yapılan satıştan elde edilen kazanç için, takip eden yılın mart ayında gelir vergisi beyannamesi verilmesi gerekiyor. Miras veya bağış yoluyla edinilen gayrimenkullerin satışında (beş yıllık süre dikkate alınmaksızın) ise kazanç üzerinden beyanname verilmesi gerekmiyor, vergi ödenmesi de gerekmiyor.",2024-10-15 10:53:06
Emeklilerde emlak vergisi muafiyeti,https://www.hurriyet.com.tr/yazarlar/ahmet-karabiyik/emeklilerde-emlak-vergisi-muafiyeti-42060693,"Emlak vergisi avantajı tek konutu olanlar için tanınıyor. İki ayrı konutu olanların her iki konutu için de emlak vergisini ödemesi gerekiyor. İki konutun metrekare toplamlarının, 200 metrekarenin altında olması da muafiyetten yararlanmak için kriter kabul edilmiyor. Emeklilere tanınan vergi avantajı için ana kriterler net: Brüt 200 metrekareyi aşmayan emeklilerin adlarına kayıtlı tek konutları için tanınan vergi avantajı için emekli maaşından başka bir gelirin de olmaması gerekiyor. Ancak faiz gelirleri için belirli bir tutara kadar gelir için yine muafiyet uygulanıyor: 2021 yılı içinde, 53 bin liraya kadar mevduat faizi, repo benzeri (menkul sermaye iradı) geliri elde edilmişse, 2022 için emlak vergisi avantajından yine yararlanılabiliyor. Genel kriterleri hatırlattıktan sonra soru işareti yaratan diğer tereddüt edilen noktaları açıklayalım…EŞİNDEN AYLIK BAĞLANAN EMEKLİLERSosyal Güvenlik Kurumu’ndan alınan emekli maaşının yanı sıra eşten dolayı da ölüm aylığı alanlar, yasada belirtilen diğer şartları da taşıyorsa sıfır oranlı emlak vergisi avantajından yararlanabilir. (İzmir Vergi Dairesi Başkanlığı 17 Temmuz 2012 tarih ve 686 sayılı özelge.) Emekli maaşından hariç ilaveten yeni gelir (ücret, kira, ticari kazanç) elde etmeye başlayanların artık vergi ödemesi gerekiyor.KONUT HARİCİ İŞYERİ DE OLAN EMEKLİLERKonutu olup ayrıca -gelir elde etmediği- işyeri de olan emekli, 200 metrekareyi geçmeyen tek konutu için emlak vergisi avantajından yararlanabilir. Mülk sahiplerinin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. (Gelir İdaresi Başkanlığı, 23 Mart 2011 tarih ve 032-52 sayılı özelge)EŞİNİN KONUTUNDA OTURAN EMEKLİLERTek konutu olup bu konutunda fiilen oturmayıp eşi adına kayıtlı olan konutta oturan emekliler olabiliyor. Eğer konutu boşta ise, kira geliri elde etmiyorsa emlak vergisi ödenmesi gerekmiyor. Ancak eğer bu konutundan kira geliri elde ediyorsa emlak vergisinin de ödenmesi gerekiyor. Kendi adına tapuda kayıtlı tek konutunu kiraya verip, kendisi de başka bir konuta kira ödeyen mülk sahipleri için de emlak vergisi muafiyeti yine uygulanabilir. (Ankara Vergi Dairesi Başkanlığı, 14 Mart 2012 tarih ve 358 sayılı özelge) Emeklinin, kendi tek evini kiraya verip eşine, oğluna ya da kızına ait evde oturduğu durumda ise indirimli emlak vergisi avantajından yararlanılamıyor.Eşinin görevinden dolayı lojmanda oturan ve kendi adına olan konutundan kira geliri elde etmeyenler de bu tek konutları için emlak vergisi avantajından yararlanabilir. (Kayseri Vergi Dairesi Başkanlığı, 21 Mart 2011 tarih ve 20-25-19 no.lu özelge).YURTDIŞINDAN EMEKLİ MAAŞI ALANLAREmlak vergisi avantajı Türkiye’deki sosyal güvenlik kurumlarından emekli aylığı alan emekliler için uygulanabiliyor. Yurt dışındaki bir sosyal güvenlik kurumundan aylık alan emekliler, ‘sıfır oranlı’ emlak vergisi avantajından yararlanamıyor.BİTTİ.",2024-10-15 10:53:07
İşyerlerinde vergi muafiyeti koşulları,https://www.hurriyet.com.tr/yazarlar/ahmet-karabiyik/isyerlerinde-vergi-muafiyeti-kosullari-42059941,"Büyükşehirlerde emlak vergisi oranı binde 4 olarak uygulanıyor. Bazı işyerleri içinse 2017 yılında vergi muafiyeti tanındı. Organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar daimi bina vergisi muafiyetine tâbi oldu. (Emlak Vergisi Kanunu Md.4/m.) Dolayısıyla söz konusu işyerleri için emlak vergisi yükümlülüğü bulunmuyor. 1-İŞYERİNİ KİRALAYANLAR İÇİN MUAFİYET KALKIYOR MU? Muafiyet kapsamına giren işyerlerinin sahibi işletmeler bu mülklerini eğer kiraya vermişlerse vergi avantajı da ortadan kalkıyor, emlak vergisinin ödenmesi gerekiyor. Mülk sahibi olan işletmenin; taşınmazı aynı ortaklık yapısına sahip grup/aile şirketlerine kiraya vermiş olması da durumu değiştirmiyor yine emlak vergisinin ödenmesi gerekiyor.2-TAPUDA İŞYERİ GÖRÜNEN KONUTLARDA HANGİ ORAN UYGULANACAK? Tapuda işyeri olarak kayıtlı olmasına rağmen fiilen konut olarak kullanılan taşınmazlarda vergi oranının hangi orandan uygulanacağı konusunda tereddütler yaşanabiliyor. Mülk sahipleri bu durumda iki kat fazla emlak vergisi ödeme durumuyla da karşılaşabiliyor çünkü konutlarda binde bir oranında uygulanan emlak vergisi işyerlerinde binde 2 oranında uygulanıyor. (Büyükşehirlerde oranlar iki kat artırımlı olarak uygulanıyor ayrıca.) Mülk sahiplerinin belediyeye başvurarak yüksek oranlı emlak vergisi ödemek yerine ilgili belediyeye başvurarak, fiilen konut olarak kullanılan mülkler için düşük oranlı (konut) emlak vergisi ödeyebilir. (İstanbul Vergi Dairesi Başkanlığı, 14 Kasım 2017 tarih ve 455314 sayılı özelge)3-TAPUDA KONUT OLARAK GÖRÜNEN İŞYERLERİNDE HANGİ ORAN UYGULANACAK? Yukarıdaki örneğin tam tersi durumlar da olabiliyor. Tapuda konut olarak görünen mülkler için düşük oranlı (binde bir) emlak vergisi ödenirken, bu konut işyeri olarak kullanılmaya başlanırsa işyerlerine uygulanan emlak vergi oranı (binde 2) üzerinden verginin ödenmesi gerekir. Konutun bir kısmı işyeri olarak kullanılıyor olsa da yine durum değişmiyor, bu mülk için artık işyerine özel vergi oranı üzerinden emlak vergisinin ödenmesi gerekir. Belediyeye bildirimde de bulunularak artık işyerinin tabi olduğu orandan (izleyen yıldan itibaren) vergi ödenmesi gerekiyor.4-GÜNLÜK KİRALANAN KONUTLARDA HANGİ ORAN UYGULANACAK? Günlük-saatlik kiralama yapılan gayrimenkullerin de çoğunluğu tapu kayıtlarında ‘konut’ olarak görülüyor. Halbuki gayrimenkulde fiilen işyeri olarak faaliyet gösteriliyor. Dolayısıyla mülk sahiplerinin emlak vergisini düşük oranlı konut olarak değil, daha yüksek oranlı işyeri olarak ödemeleri gerekiyor.5-YAZLIKLAR İŞYERİ SAYILIR MI? Mülk sahibi, gayrimenkulünü yazlık olarak kullanırken konutun tabi olduğu oran üzerinden emlak vergisi öder. Ancak eğer bu gayrimenkul mülk sahibi tarafından kiraya verilmişse, uzun süreli kiralama yerine yazlıkta kiracı günlük-haftalık değişiyorsa ve süreklilik arz edecek şekilde her kiracı ayrıldığında tekrar yeni kiracının kullanımına gayrimenkul hazır tutuluyorsa bu durumda işyeri olarak faaliyet gösterildiği sonucuna ulaşılıyor. Dolayısıyla gayrimenkul için konutlar için uygulanan oran değil, işyerleri için uygulanan oran üzerinden emlak vergisinin ödenmesi gerekir.YARIN: EMEKLİLERDE MUAFİYETİN KOŞULLARI",2024-10-15 10:53:08
Vergi muafiyetinden nasıl yararlanılır?,https://www.hurriyet.com.tr/yazarlar/ahmet-karabiyik/vergi-muafiyetinden-nasil-yararlanilir-42059373,"Mülk sahipleri verginin ikinci taksitini de kasım ayı sonuna kadar ödeyebiliyor. Diğer yandan mülk sahiplerine tanınan muafiyetler de var. Konutlarda olsun, işyerlerinde olsun avantaj tanınan mülk sahipleri var…Bugün; konutlarda kimlerin emlak vergisinden muaf olduğunu (5 soruda), yarın hangi işyerlerinde emlak vergisi muafiyeti olduğunu (5 soruda), perşembe günü de tereddüt edilen diğer kritik noktaları (5 soruda) okurlarımızdan gelen soruları üç gün boyunca ele alacağız.Hangi mülk sahipleri vergi ödemeyecek?‘Sıfır oranlı’ emlak vergisi avantajından yararlanabilmek için ilk koşul; mülk sahibinin tek konutu olması ve bu konutun brüt 200 m2’yi aşmaması…Mülk sahibinin (Ev hanımları, işsizler) geliri olmaması da gerekiyor. Emekliler, emekli maaşının dışında başka gelirleri bulunmadığında, brüt 200 m2’yi geçmeyen tek konutları için vergi avantajından yine yararlanabiliyor. Engelliler, gaziler ve şehit yakınları da, brüt 200 m2’yi geçmeyen tek konuta tanınan vergi avantajından yararlanabiliyor. Engelliler, gelire sahip olsa da emlak vergisi avantajından yararlanabilir. Engelliler, tek konutunu kiraya verip yakınlarının yanında kalsa da tek konutları için indirimli (sıfır oranlı) emlak vergisi hakkından yararlanabiliyor. Tek konutu olan engellilerin, kira geliri elde ettiği başkaca işyerleri olsa da, tek konut için indirimli (sıfır oranlı) emlak vergisi hakkından yararlanabiliyorlar.Muafiyet için nereye başvurulacak? Sıfır oranlı emlak vergisi koşullarını taşıyan mülk sahiplerinin, avantajdan yararlanmak için ilçe belediyesine formla başvurmaları yeterli. (İlgili formlar ve taahhüt belgesi, 38 ve 44 Seri No’lu Emlak Vergisi tebliğlerinin ekinde yer almakta.) Belediyeye başvuran vatandaşlardan belediyelerin ayrıca bir belge istenmemesi de gerekiyor, başvuru sırasında belediyeye verilen beyan ve taahhüt yeterli olacaktır. Belediyeler ilgili gayrimenkule ilişkin öncelikle kendi kayıtlarında bulunan bilgi ve belgelerden faydalanacaklar, gerek duymaları halinde bildirimlerin kontrolü amacıyla gayrimenkullerde yoklama ve tespit yapabileceklerdir.Mülk sahibin eşinin geliri muafiyete engel mi?Vergi avantajının bir koşulu da, tek konuta sahip mülk sahibinin gelirinin olmaması. Eşi çalışan mülk sahipleri ‘tek konutları için emlak vergisinden’ yararlanmaya devam edebilir.Faiz geliri muafiyete engel mi?Faiz gelirleri de muafiyetten yararlanmaya engel olabiliyor. 2021 yılı içinde, 53 bin lirayı aşan tutar da mevduat faizi, repo benzeri (menkul sermaye iradı) geliri elde edilmişse, 2022 için emlak vergisi avantajından mülk sahipleri yararlanamıyor.İki ayrı konutta hisse varsa muafiyetten yararlanılabilir mi?Emlak vergisi avantajı tek konutu olanlar için tanınıyor. 200 metrekareyi geçmeyen tek konutta hissedar olan mülk sahipleri (emekliler, ev hanımı, engelliler ve işsizler) sıfır oranlı vergi avantajından yararlanabilir. Konutun vergi değerinin hisseye isabet eden kısmı için vergi ödenmiyor. İki ayrı konutu olanların her iki konutu için de emlak vergisini ödemesi gerekiyor. İki konutun metrekare toplamlarının, 200 metrekarenin altında olması da muafiyetten yararlanma imkanını sağlamıyor.Yarın: işyerlerinde muafiyetin koşulları",2024-10-15 10:53:10
Emlak vergisi güncellenen değerler üzerinden ödenecek,https://www.hurriyet.com.tr/yazarlar/ahmet-karabiyik/emlak-vergisi-guncellenen-degerler-uzerinden-odenecek-42055594,"Emlak vergi değeri üzerinden; konutlarda binde 1, işyerlerinde binde 2 oranında vergi hesaplanıyor. Büyükşehirlerde bu oranlar iki kat artırımlı uygulanıyor. İlk taksit mart ayının başından mayıs ayının sonuna kadar, ikinci taksit kasım ayı sonuna kadar ilçe belediyelerine ödenebiliyor.VERGİDEN KİMLER MUAFGeçen yıl takdir komisyonları yine mülklerin arsa m2 değerlerini (gelecek) dört yıl (2022, 2023, 2024 ve 2025) için belirlediler. 2022 emlak vergisi, bu yeni değerler üzerinden hesaplanarak ödenecek. Sonraki üç yılda (2023, 2024 ve 2025) ise bu kez (2022 değerinin üzerine) yeniden değerleme oranı dikkate alınarak mülklerin vergi değerleri her yıl yeniden belirlenerek emlak vergisi ödemeleri yapılacak. Emlak vergisi süresinde ödenmediğinde, aylık yüzde 1,6 oranında gecikme zammı ilave edilmiş olarak mülk sahipleri maliyet yüklenmiş olacaklar. 2022’de satın alınan mülkün emlak vergisini alıcı ödemiyor, satıcı ödüyor. Alıcının ilk yıl sadece belediyeye bildirim yükümlülüğü zorunlu. Alıcı için ilk emlak vergi ödemesi 2023’de başlar. Bazı konut sahipleri için emlak vergisinde sıfır oran dikkate alınıyor, vergi istenmiyor. Muafiyet için en önemli kriter; mülk sahibinin tek bir konutunun olması ve bu konutunun brüt 200 metrekareyi aşmaması. Ayrıca mülk sahibinin (İşsizler, ev hanımları...) gelir elde etmiyor olması da diğer bir kriter. Emekli maaşı dışında gelir yoksa yine muafiyetten yararlanılabiliyor. 2021 yılı içinde, 53 bin liraya kadar mevduat faizi, repo benzeri (menkul sermaye iradı) geliri elde edilmişse, 2022 için emlak vergisi avantajı yine devam ediyor. Engelliler, şehit yakınları ve gaziler de tek konut muafiyetinden yararlanabiliyor. Bazı işyerleri için de emlak vergisi muafiyeti var. Organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar daimi bina vergisi muafiyetine tabi. Muafiyetin uygulanması sırasında bazı özellikli durumlarda mülk sahipleri tereddütler yaşayabiliyor.Emlak vergisi muafiyetine ilişkin okurlarımızdan çok sayıda sorular da iletiliyor: Hisseli konutta avantaj nasıl uygulanıyor? Eşim çalıştığında muafiyet kalkıyor mu? Evimi kiraya verdim ben de kiraya oturuyorum, muafiyetten yine de yararlanabilir miyim? Tek konutumdan hariç bir de arsam var, muafiyetten yararlanabilir miyim? Bu soruların ve merak edilen diğer kritik konuların tümünü sonraki yazılarımızda ayrıntılı olarak ayrıca ele alacağız.",2024-10-15 10:53:11
İnsanda ‘kan akışı’ şirketlerde ‘nakit akışı’,https://www.hurriyet.com.tr/yazarlar/ahmet-karabiyik/insanda-kan-akisi-sirketlerde-nakit-akisi-42051011,"İşletmeyi yönetenler de, kredi verenler de ‘mali tahlil’ sonuçlarını görmek ister teşhisten önce. İşletmelerin nakit (veya nakde dönebilecek) değerleri, nakit akışı kritik öneme sahiptir çünkü işletmelerin sağlığı için... İnsanda ‘kan akışı’ nasıl hayati önemde ise işletmelerde de ‘nakit akışı’ hayati öneme sahip. Kan akışındaki problemler insan sağlığını aksatır, nakit akışındaki problemler işletmeyi-faaliyetlerini aksatır. KÂR YANILGISI Nakit akış problemlerinin teşhisinde yerleşik bazı yanılgılar da erken teşhisi zorlaştırıyor bu arada. En önemli yanılgı da; ‘kârlı işletmeler borç ödeme zorluğuna düşmez’ yanılgısı. Evet; işletmeler kârlı olmasına rağmen nakit sıkışıklığından ciddi problemler yaşayabiliyor, hatta iflasa gidebiliyor. Bazı işletmelerin bilançosunda, gelir tablosunda ciddi miktarda kâr görünmesine rağmen kasası tam takır olabiliyor. Kârlı işletmelerin, vadesi geçmiş yüklü borçları olabiliyor. Tedarikçilerine, bankalara, Maliye’ye-SGK’ya veya çalışanlarına borçlu olabiliyor işletmeler...Peki; nasıl oluyor da, kârlı bir işletme borçlarını ödeyemez duruma düşebiliyor? Kârlı işletmelerden ilk başta kimse borçlarını aksatmasını beklemez. İşletme kayıtlarında kar oluşması için para tahsilatına gerek yoktur çünkü. Müşteriye satış faturası kesilirken ürün bedelinin içinde kar da olduğundan, kayıtlara da bu kâr yansır sonuçta. Ama kârlı satış faturası kesmek, fiilen kasaya nakit girişini sağlamaz. Müşteriye kesilen fatura karşılığı alacağın, işletmeye fiilen-nakden girmesi beklenmeksizin, bilançoda/gelir tablosunda kar oluşur. Kayıtlarda karlı satış görünür ama bu kâr nakden şirkete girmemiştir, bilançoda (müşteriden) alacakların içinde gizlenmiştir. Müşteriden alacak; işletmenin kasasına-bankasına nakden girmedikçe, kârlı satış faturası kesmiş olmak tek başına çok bir anlam da ifade etmez aslında...VADE DENGESİ İşletmelerin nakit girişini (tahsilatı) sağladıkları müşteri cephesinin yanında bir de tedarikçi cephesi vardır, nakit çıkışı-ödeme gerektiren cephe... Tedarikçilere yapılacak ödemelerin vadesi, müşterilerden yapılacak tahsilatların vadesine göre daha erkense, bu da nakit akışını olumsuz etkiler. Eğer müşteriden alacaklar, kayıtlarda görünen sürelerde (vadesinde) tahsil edilemezse (şüpheli hale gelirse) durum daha da kötüleşir...Ayrıca; stok devir hızı, ortakların koyduğu sermayenin yetersizliği, yönetim-pazarlama-finansman giderlerinin nispeten büyüklüğü de ilaveten nakit akışını zorlayabilir. Ancak her durumda ilk kontrolü gereken nokta, müşteri tahsilatları ile tedarikçi ödemeleri arasındaki vade dengesi... Dolayısıyla işletmelerin yalnız kar odaklı olarak faaliyetlerini yürütüp, nakit akışını ihmal etmemeleri gerekiyor. Nakit akışı; (müşterilere kesilen faturalarda yer alan) alacakların vadesinin (tedarikçilerin kestiği faturalarda yer alan) borçların vadesinden daha erken olacak şekilde yönetildiğinde sağlıklı olacaktır. Son olarak bazı borç kalemlerinin (KDV ve muhtasar beyannamede yer alan vergilerin, sigorta primlerinin, maaş ödemelerinin, elektrik, su vb ödemelerin) her ay tekrarlanan nakit çıkışına neden olduğu da, nakit havuzuna etki eden diğer işlemlerden bağımsız olarak ayrıca dikkate alınması gerekir.DEVİR KDV OLUMSUZ ETKİLERKDV, hem ‘tahsilat’ hem ‘ödeme’ işlemlerine neden olduğundan nakit akışına direkt etki eder işletmelerde. Müşteriye kesilen satış faturalarında KDV’de yer alır, müşteriden tahsilat yapılırken KDV’de içinde ‘tahsil’ edilir. Tedarikçiden alınan faturalarda da KDV olur ve tedarikçiye ‘ödeme’ yapılırken içinde KDV’de vardır. Ay boyunca kesilen satış faturalarının ve tedarikçilerden alınan mal/hizmet faturalarının toplamının karşılaştırılmasıyla ay sonunda beyanname düzenlenirken ya KDV ödemesi çıkar veya (tedarikçilere ödenen KDV, müşterilerden tahsil edilenden fazla ise) devir KDV oluşur. KDV ödemesi çıkarsa tereddüt yok, müşteriden emanet alınan KDV devlete ödenir, nakit akış da olumsuz etkilenmez.Peki ya Devir KDV oluşursa? İşte o zaman nakit akış olumsuz etkilenir. Tedarikçilere ödenen KDV’nin (müşterilerden tahsil edilen KDV’den) fazla olması aslında devlete faizsiz borç vermek anlamına gelir. Geçmişten gelen birikmiş ‘devir KDV’ yükünün büyüklüğünden de kaynaklı olarak bu konuda işletmeler yükü taşımaya devam ediyor. Devir KDV yükü, yüz milyarca lira olarak telaffuz ediliyor. Birikmiş yük bir anda eritilemese de; nakden iade imkanı olmasa da, ileri vadelere yayılarak, vergi-sigorta prim borçlarına mahsup imkanı tanınarak, gider yazma olanağı tanınarak işletmelerin üzerinden hak etmedikleri ‘devreden KDV’ yükü kaldırılabilir.",2024-10-15 10:53:12
İşten ayrıldıktan sonra da yemek parası alınır mı?,https://www.hurriyet.com.tr/yazarlar/ahmet-karabiyik/isten-ayrildiktan-sonra-da-yemek-parasi-alinir-mi-42046230,"Davayı kazanan çalışana ödenebilecek diğer üç kalem ödeme ise; kıdem ve ihbar tazminatı, işe başlatmama tazminatı. ‘Boşta geçen süre ücreti’ çalışana dört aya kadar brüt ücreti üzerinden ödenir. Dört aylık boşta geçen süre ücreti çalışana ödenirken yapılacak hesaplamalarda sıklıkla bir soru işareti de oluşuyor: “Servis ücreti ve yemek ücreti de bu hesaplamaya dahil edilecek mi?”Yargıtay 9.uncu Dairesi 22 Eylül 2021 tarihli kararında özetle; ’boşta geçen süre ücretinin içinde çalışana; servis-ulaşım yardımı ödenmez, yemek yardımı ödenir’ dedi. (E.2021/8447, K.2021/12505)SERVİS ÜCRETİ NEDEN ÖDENMEZ?Dava henüz Yargıtay’a intikal etmemişken; ilk başta mahkeme, bu servis yardımının parasal değerinin boşta geçen süre ücretine ilave edilmesi gerektiğini belirtmiş. Ancak Yargıtay, servis ücretinin ödenmemesi gerektiğini belirtmiş. Çünkü; işçinin fiilen çalışmadığı dört aylık dönemde servis ile işe götürülüp getirilmesinin söz konusu olamayacağını ve bu halde işçinin pozitif manada bir gelir kaybı olmadığını, tasarruf edemediği yahut malvarlığından eksilen bir miktarın da bulunmadığını belirtmiş.YEMEK ÜCRETİ NEDEN ÖDENİR?Aynı durumun yemek yardımı içinse söz konusu olmadığı yine Yargıtay kararında şu şekilde belirtiliyor: İşverence işyerinde işçilere yemek verilmesi halinde, işçinin dört aylık boşta geçirdiği süre içinde bu yemek yardımından yararlanması mümkün olamayacaktır. Bu durumda işçi, dört aylık zaman dilimindeki yemek ihtiyacını kendi maddi imkânları ile sağlamak, yemek yardımının eksilmesi ile oluşan boşluğu kendisi ikame etmek zorundadır. Oysa işçi, fiilen işe gitmediği takdirde, herhangi bir gelir kaybı olmadığı gibi, yararlanamadığı yol yardımını ikame edecek bir harcama yapmak zorunda da değildir. Bu itibarla yargıya intikal eden somut olayda, işverence sağlanan servis yardımının parasal karşılığının boşta geçen süre ücretine ilave edilmesinin isabetli olmadığı belirtilmiş.Boşta geçen süre ücreti hesabına ilave edilebilecek diğer haklar; ikramiye, gıda yardımı ve yakacak yardımı gibi para ile ölçülebilen haklar olarak tanımlanabilir.  İlgili dönemde eğer işçi işyerinde çalışmaya devam etse idi hak kazanacağı tüm para ile ölçülebilen değerler dikkate alınır. Fiili çalışma ile ancak ortaya çıkabilecek fazla mesai, hafta tatili, satışa bağlı prim gibi ödemelerinse tabi ki ‘boşta geçen süre ücretine dahil edilmesi’ söz konusu değil.KİMLERİN İŞE İADE HAKKI VAR? Tüm çalışanların işten çıkarıldıktan sonra mahkemeye gidip ‘işe iade davası’ açabilmesi mümkün olamıyor. En az 30 çalışanı olan işyerlerinde çalışanlar için bu hak geçerli. (İş Kanunu Md. 18) Ayrıca çalışanın işyerinde altı aydan fazla çalışmış olması da gerekiyor. Her iki koşul mevcut olduğunda; çalışanın işten çıkarıldıktan sonra bir ay içinde, önce arabulucuya gitmesi gerekiyor. (Arabulucudan üç hafta içinde karar çıkması gerekiyor.) Anlaşma çıkmadığı durumda son tutanağın düzenlendiği tarihten itibaren iki hafta içerisinde çalışan mahkemeye giderek işe iade davası açılabiliyor.HANGİ TAZMİNATLARDA VERGİ YOK?İşe iade davasında; mahkeme işverenin geçerli nedeni olup olmadığına bakıyor. Çalışan lehine sonuçlandığında, çalışan ya işine geri dönebiliyor veya -işveren işe iade almak istemiyorsa- çalışana iki kalem ödeme (işe başlatmama tazminatı ve boşta geçen süre ücreti) yapılması gerekiyor. İşe başlatmama tazminatı; dört ila sekiz aylık ücreti tutarında ödeniyor. (Bu tazminattan Gelir Vergisi kesilmiyor.) ‘Boşta geçen süre ücreti’ ise (en fazla) dört aylık brüt ücret tutarında ödeniyor. (Üzerinden gelir vergisi kesintisi yapılıyor.)",2024-10-15 10:53:14
Naylon faturaya hapis cezası arttı,https://www.hurriyet.com.tr/yazarlar/ahmet-karabiyik/naylon-faturaya-hapis-cezasi-artti-42041494,"Hemen herkes ‘naylon fatura’ olarak bilse de, yasada ‘sahte belge’ olarak geçiyor konu... Vergi Usul Kanunu’nda (VUK) kaçakçılık suçları ve cezaları tarif edilirken ‘sahte belge’ ifadesi kullanılıyor. Sahte/naylon faturayı düzenleyenler için de, kullananlar için de Vergi Usul Kanunu’nda (VUK) ‘üç yıldan beş yıla kadar’ hapis cezası öngörülüyordu. (VUK Md. 359/b) Şimdi; Meclis’te kabul edilen 7394 sayılı yasa ile cezanın üst sınırı (beş yıldan) sekiz yıla çıkarıldı. Yeni düzenleme; Cumhurbaşkanı’nın onayı sonrası Resmi Gazete’de yayımlanarak yürürlüğe girecek. Yeni düzenlemede; kaçakçılık suçuna neden olan diğer eylemler için daha önce ‘beş yıllık’ olan hapis cezası sınırları da, ‘sekiz yıla’ çıkarıldı. Daha önce ‘üç yıl’ olan hapis cezası sınırı ise ‘beş yıla’ çıkarıldı.3 FARKLI CEZAYeni düzenlemeyi; kaçakçılık suçlarını ‘üç farklı hapis cezası başlığı’ çerçevesinde ele aldık:1- 18 AYDAN 5 YILA KADAR HAPİS CEZASI Defter ve kayıtlarda hesap ve muhasebe hileleri yapanlar, gerçek olmayan veya kayda konu işlemlerle ilgisi bulunmayan kişiler adına hesap açanlar veya defterlere kaydı gereken hesap ve işlemleri vergi matrahının azalması sonucunu doğuracak şekilde tamamen veya kısmen başka defter, belge veya diğer kayıt ortamlarına kaydedenler,Defter, kayıt ve belgeleri tahrif edenler veya gizleyenler veya muhteviyatı itibarıyla yanıltıcı belge düzenleyenler veya bu belgeleri kullananlar, hakkında ‘on sekiz aydan beş yıla kadar’ hapis cezasına hükmolunur. (VUK Md. 359/a) 7394 sayılı yeni yasal düzenleme öncesi ‘on sekiz aydan üç yıla kadar’ hapis cezası öngörülmekteydi.2-3 YILDAN 8 YILA KADAR HAPİS CEZASI Defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler veya bu belgeleri kullananlar, ‘üç yıldan sekiz yıla’ kadar hapis cezası ile cezalandırılır. (VUK Md. 359/b)Yetkisiz olarak yazarkasa (Ödeme kaydedici cihaz) mührünü kaldıranlar, donanım ve yazılımını değiştiren kişiler, elektronik mali bilgileri sabote eden kişiler, kamu kurumlarına iletilmesi gereken verilerin iletilmesini önleyen veya gerçeğe aykırı olarak iletilmesine neden olanlar, elektronik kontrol ve denetim sistemlerine zarar verenler de (30 Nisan 2021 tarihli Resmi Gazete’de yayımlanan 7318 sayılı Yasa ile) ‘kaçakçılık suçları’ kapsamına ilave edilmişti. (VUK 359/ç)7394 sayılı yeni yasal düzenleme öncesi ‘üç yıldan beş yıla kadar’ hapis cezası öngörülmekteydi.3-2 YILDAN 8 YILA KADAR HAPİS CEZASIMaliye Bakanlığı ile anlaşması bulunan kişilerin basabileceği belgeleri, Bakanlık ile anlaşması olmadığı halde basanlar veya bilerek kullananlar ‘iki yıldan sekiz yıla’ kadar hapis cezası ile cezalandırılır. (VUK Md. 359/c) 7394 sayılı yeni yasal düzenleme öncesi ‘iki yıldan beş yıla kadar’ hapis cezası öngörülmekteydi.ZİNCİRLEME SUÇ VE ETKİN PİŞMANLIKYENİ düzenlemeyle; farklı takvim yıllarında işlenen vergi kaçakçılığı suçları için zincirleme suç hükümleri uygulanmaya başlanacak. Böylece birden fazla yılda vergi kaçakçılığı fiili olsa da tek bir cezaya hükmedilecek. VUK’daki mevcut ‘Pişmanlık’ hükümlerinden farklı yeni bir ‘Etkin pişmanlık’ hükümleri de yasaya dahil oldu. Soruşturma ve kovuşturma evrelerinde de pişmanlık hükümlerinden yararlanılabilecek. Verginin kaybının tespiti sonrası tarh edilen verginin, gecikme faizi ve gecikme zammının tamamı ile kesilen cezaların yarısı ve buna isabet eden gecikme zammının; “soruşturma evresinde” ödenmesi halinde verilecek ceza yarı oranında, “kovuşturma evresinde” hüküm verilinceye kadar ödenmesi halinde ise verilecek ceza üçte bir oranında indirilecek. Tarh edilen vergi ve vergi aslına bağlı olarak kesilen cezanın bulunmadığı durumlarda verilecek ceza yarı oranında indirilecek. Hapis cezası indiriminden faydalanabilmek için vergi mahkemesinde dava açılmaması, açılmışsa feragat edilmesi, kanun yollarına başvurulmaması veya başvurulmuşsa vazgeçilmesi şart olacak.",2024-10-15 10:53:15
5 yıldızlı iftarın vergisi değişti,https://www.hurriyet.com.tr/yazarlar/ahmet-karabiyik/5-yildizli-iftarin-vergisi-degisti-42036520,"Diğer yandan; lüks otellerde, restoranlarda verilen iftarların paylaşma, kaynaşma amacıyla uyumlu olup olmadığı da tartışılır hep... Geçen hafta lüks iftar yemekleri için vergi düzenlemesi de yapıldı. “Beş yıldızlı iftarlara” farklı vergi uygulanıyordu, yüksek oranda vergilendiriliyordu, “üç yıldız altı” iftarlardan ise daha düşük oranlı vergi alınıyordu. Birinci sınıf olmayan restoran-lokanta; faturayı kesiyorsa, KDV oranı yüzde 8 olarak hesaplanıyordu. Eğer (üç yıldız ve üzeri) otelde verilen bir iftar yemeğiyse bu kez KDV oranı yüzde 18 olmak zorundaydı. Şimdi; KDV oranı yüzde 18’den, yüzde 8’e düşürüldü beş yıldızlı iftarlar için de. (29 Mart 2022 tarihli ve 5359 sayılı Cumhurbaşkanı Kararı ile 01 Nisan 2022’den itibaren) Böylece üç yıldız ve üstü otellerde ve birinci sınıf lokanta ruhsatlı yerlerde verilen iftar yemek bedellerinin maliyeti de azalmış oldu. Tabii ki konu iftar yemeğine özel değil. İftar yemeği değil de başka bir davet, kokteyl vb. organizasyon için de durum aynı... Eğer üç yıldız ve üzeri bir otelde; yemek daveti vb. veriliyorsa faturada KDV oranı artık yüzde 8 olarak yer alacak.İKRAMİYE VE ERZAK KOLİSİİşletmeler Ramazan ayında çalışanlarına erzak yardımında bulunabiliyor veya bayramda ikramiye verebiliyor. İşletmelerin ödeyeceği vergiye de etkisi var bu işlemlerin… Çalışanlara dağıtılan erzak kolileri de, bayram ikramiyeleri de Gelir Vergisi Kanunu’na (GVK) göre vergiye tabi... (Md. 61) Dolayısıyla Ramazan’a özel yapılan bu yardımlardan dolayı işverenlerin ilave vergi hesaplayıp Maliye’ye vergi ödemeleri gerekecek.Sosyal Sigortalar ve Genel Sağlık Sigortası Kanunu’na göre, ayni yardımlar sigorta primine tabi olmadığından, personele verilen erzak için sigorta primi hesaplanmayacak. Bayramda verilebilecek nakit ikramiye için, ödeme üzerinden sigorta primi hesaplanması gerekiyor. Ücret olarak görülen ve üzerinden vergi hesaplanan yardımlar, diğer bordro kalemleri gibi işletme için aynı zamanda bir gider kalemi olarak muhasebeleştiriliyor. Dolayısıyla işletmelerin ödeyeceği verginin hesabında bu yardımlar gider olarak da dikkate alınabiliyor.VERGİYİ AZALTAN YARDIMLARYardım yapıldıktan sonra ilave vergi yükümlülüğü doğuran işlemler olduğu gibi, ödenecek vergiyi azaltan yardımlar da var. Şahsen beyanname veren şahıslar da, şirket olarak beyanname veren kurumlar da bu avantajdan yararlanabiliyor. Kızılay’a ve Yeşilay’a yapılan nakdi bağışların tamamı herhangi bir oran veya tutar sınırı olmaksızın gelirden indirebiliyorlar. (Gelir Vergisi Kanunu Md. 89 ve Kurumlar Vergisi Kanunu Md.10) Kızılay ve Yeşilay’a makbuz karşılığı yapılan nakdi bağış ve yardımların tamamı beyan edilen kazançtan (matrahtan) indirilebiliyor. Kamu kuruluşlarına ve vergi muafiyeti tanınmış vakıflara yapılan bağışlar, vergiye tabi kazancın yüzde 5’ine kadar yapıldığında vergi matrahından düşülebiliyor. Genel ve özel bütçeli kamu idareleri, il özel idareleri, belediyeler, köyler ile kamu yararına çalışan dernekler ve Cumhurbaşkanınca vergi muafiyeti tanınan vakıflara, yıllık toplamı beyan edilecek gelirin yüzde 5’ini aşmamak üzere, makbuz karşılığında yapılan bağış ve yardımlar kazançtan indirilebiliyor.",2024-10-15 10:53:20
Gelir vergisi beyanı için son 3 gün,https://www.hurriyet.com.tr/yazarlar/ahmet-karabiyik/gelir-vergisi-beyani-icin-son-3-gun-42031660,"Ayın başından itibaren beyanname verme kriterlerini; kira gelirleri, gayrimenkul satış gelirleri, kâr payı gelirleri ve ücret gelirleri olarak ayrıntılı olarak ele almıştık. Bugün faiz gelirleri elde edenler ve hisse seneti satışı yapanlar için beyanname kriterlerini ele alıyoruz… Bankalardan elde edilen faiz gelirleri yıl içinde zaten bankalar tarafından stopaj yoluyla vergilendiriliyor. Dolayısıyla geçen yıl yurtiçi bankalardan; mevduat faizi, repo gelirleri vb. kazanç elde edenlerin beyanname vermesine gerek kalmıyor. Katılım bankalarınca kar ve zarara katılma hesabı karşılığında ödenen kar payları için de durum aynı, beyanı gerekmiyor. Yurtdışından elde edilen faiz gelirlerinde ise stopaj olmadığından yurtdışı faiz gelirleri beyana tabi. Kıyı bankacılığından (off-shore bankacılık) elde edilen faiz gelirlerinin de (2 bin 800 lirayı aştığında) beyan edilmesi gerekiyor.GÜNCEL SINIR 53 BİN TLEurobondlardan elde edilen faiz gelirlerinin beyanı için güncel sınır (2021 gelirleri için) 53 bin lira. Faiz gelirlerini beyan edecek kişilerin, beyannamenin menkul sermaye iradı (MSİ) başlığı altındaki bölümüne bu gelirlerini dahil etmesi gerekiyor. 53 bin liralık beyan sınırının hesabında, beyana tabi diğer menkul sermaye iratları ile Türkiye’de tevkifata tabi tutulmuş olmak kaydıyla elde edilen gayrimenkul sermaye iratları toplamının dikkate alınması gerekiyor.HİSSE SENEDİNDE 2 YIL KRİTERİAnonim şirket hissedarları; hisse senetlerini iki yıl elde tutup sattıklarında elde edilen kazanç ne kadar büyük olsa da gelir vergisi ödemiyorlar. Hisse senedi bastırılması ihmal edildiğinde bu vergi avantajından yararlanılamadığından, hissedarların basılı hisse senedi üzerinden devir yapmış olması önemli… Ortaklık paylarının iki yıl içinde satılması durumunda ise; elde edilen değer artış kazancının gelir vergisi beyannamesine dahil edilerek vergilendirilmesi gerekiyor. Limited şirket ortakları için; bahsettiğimiz ‘iki yıl ortak olarak kalma’ kriterinin sağladığı bir avantaj bulunmuyor. Limited şirketteki paylarını devreden ortaklar, iki yıldan fazla süre ortak olarak kalsalar da her durumda elde ettikleri değer artış kazancı üzerinden beyanname vermeleri gerekiyor.BORSADA VERGİ YOKBorsa İstanbul’da işlem gören hisse senetlerinin satışından elde edilen kazançlar için stopaj oranı sıfır olarak uygulanıyor. Borsada sağlanan kazançlar için beyanname verme zorunluluğu da yok, vergi ödenmesi de gerekmiyor (Menkul Kıymet Yatırım Ortaklığı -MKYO- hisse senetlerinin elden çıkarılmasından sağlanan kazançlar yüzde 10 oranında stopaja tabi. 1 yıldan daha fazla elde tutulduktan sonra satılmasından elde edilen kazançlar stopaja tabi değil.)KİRA, GAYRİMENKUL KAZANÇLARI VE ÜCRET GELİRLERİHenüz beyannamesini verememiş vergiye tabi geliri olan vatandaşlar için diğer vergiye tabi gelirleri de ana hatlarıyla hatırlatalım:* Kira geliri: Geçen yıl elde edilen; konut kira gelirlerinin tutarı 7 bin lirayı aşmışsa, işyeri kira gelirlerinin (brüt tutarı) 53 bin lirayı aşmışsa beyanı gerekiyor.* Gayrimenkul kazancı: Gayrimenkul satış (değer artış) kazançları; 5 yıldan önce elden çıkarılanlar için 19 bin lirayı aştığında beyanı gerekiyor. Edinim tarihinin üzerinden 5 yıl geçmişse kazancın beyanı gerekmiyor.* Ücret gelirleri: Tek işverenden elde edilen ücret gelirleri 650 bin lirayı aşıyorsa beyanı gerekiyor. Birden fazla işverenden elde edilen ücret gelirlerinin toplamı 650 bin lirayı aşıyorsa da beyan zorunlu. 2021 yılı içinde birden fazla işverenden ücret almış çalışanlar; herhangi bir ücreti seçerek (hariç tutarak) diğer ücretlerin toplamının 53 bin lirayı aşıp aşmadığını kontrol edecek ve eğer aştığı görülürse, hariç tutulan ücret de dâhil olmak üzere ücret gelirlerinin tamamını beyan edecek.* Kâr payı gelirleri: 2021’de ortakların şirketlerden elde ettiği brüt kar paylarının yarısı 53 bin lirayı geçiyorsa beyanname verilmesi gerekiyor.",2024-10-15 10:53:21
Bir koyundan iki post çıkaran patronlar,https://www.hurriyet.com.tr/yazarlar/ahmet-karabiyik/bir-koyundan-iki-post-cikaran-patronlar-42027038,"Beyanname verecek patronların tümü vergi ödemeyecek ama. ‘Vergi iadesi’ alacak olan patronlar da olacak. Şirketinden elde ettiği kâr cebine girmişken, aynı kâr üzerinden hesaplanan bir de ‘vergi iadesi’ nakden cebine girecek. Adeta bir koyundan iki post çıkarmış olacak bu patronlar. Önce, hangi patronların-şirket ortaklarının beyanname verme zorunluluğu olduğunu söyleyelim: Geçen yıl elde ettiği brüt (stopaj dahil) kar payı tutarı 106 bin lirayı aşan pay sahiplerinin beyanname vermesi gerekiyor. Stopaj yapılmadan önceki brüt kâr payı gelirinin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) 53 bin lirayı geçiyorsa şahsen gelir vergisi beyannamesi verilmesi gerekiyor.NASIL HESAPLANIYOR?Geçen yıl ortaklarına kâr dağıtan şirketler, aynı zamanda bu kar üzerinden Maliye’ye yüzde 15 oranında vergi (stopaj) ödemişlerdi. Bazı patronlara vergi iadesi ödenecek olmasının nedeni de aslında, geçen yıl şirketlerin kar dağıtırken ödediği stopajlar. Şirketlerin geçen yıl ortaklarına dağıttıkları kâr üzerinden ödedikleri vergiyi, ortaklar bu yıl beyannamelerinde mahsup edebilecekler. Eğer şirketin ödediği stopaj tutarı, beyannamedeki hesaplanan vergiden daha yüksek çıkıyorsa aradaki fark patrona vergi iadesi olarak ödenecek. Bu arada stopaj oranının geçen yılın son günlerinde yüzde 15’ten, yüzde 10’a düşürüldüğünü de hatırlatalım. Dolayısıyla bu yıl vergi iadesi alabilecek çok sayıda şirket ortağı, belki de son kez vergi iadesi alabilecekler. Bir yıl sonra; 2023 mart ayı geldiğinde, yıl içinde kesilen stopaj oranının düşük (yüzde 10) olmasından dolayı vergi iadesi alma imkânları da kalmamış olacak. Kâr payı stopaj oran değişikliği; 22 Aralık 2021 tarihli Resmî Gazete’de yayımlanan (21 Aralık 2021 tarih ve 4936 sayılı) Cumhurbaşkanı Kararıyla yapılmıştı.FARK İADE EDİLEBİLİRŞimdi; ortakların ne kadarlık kâr payı için ne kadar vergi idesi alacağını açıklayalım: Örneğin geçen yıl brüt 300 bin lira kâr payı alan bir ortak beyanname verdiğinde Maliye’den de 7 bin 810 lira vergi iadesi alabilecek. Brüt 300 bin lira kâr payı için, brütün yarısı 150 bin lira vergiden istisna oluğundan kalan kazanç üzerinden ilk başta 37 bin 190 lira vergi hesaplansa da, yıl içinde ödenen stopaj (45.000) hesaplanan vergiden (37.190) daha yüksek olduğundan, aradaki fark (7.810) şirket ortağına iade edilir.Tabloda farklı tutarda yapılan kâr payı ödemeleri için vergi iadesi/ödenecek vergi hesaplama örnekleri de görülebilir.Beyanname verecek şirket ortakları; gelir vergisi beyannamesini hazırlarken, vergi hesaplamasında avantaj sağlayabilecek olan indirimleri de (özel sigorta prim ve katkı payları, bağış ve yardımlar, eğitim ve sağlık harcamaları…) belirlenmiş sınırlar (Gelir Vergisi Kanunu Md. 89) çerçevesinde vergi beyannamelerine dâhil edebilirler.",2024-10-15 10:53:23
Çalışanlar internetten nasıl beyanname dolduracak?,https://www.hurriyet.com.tr/yazarlar/ahmet-karabiyik/calisanlar-internetten-nasil-beyanname-dolduracak-42023285,"Buna göre; 2021 yılı boyunca 650 bin lirayı aşan ücret geliri elde eden (tek işverenden bu gelirlerini elde etmiş olsalar da), birden fazla işverenden ücret alıp 2021 yılı içinde elde ettiği toplam ücret tutarı 650 bin lirayı geçen, 2021 yılı içinde birden fazla işverenden ücret almış çalışanlardan birinci işverenden sonraki işverenden / işverenlerden alınan ücretlerin toplamının 53 bin lirayı aşan çalışanların yıllık gelir vergisi beyannamesi vermesi gerekiyor.VERGİ İADESİ ALINABİLİRBeyanname vermek zorunda olan çalışanlara ‘vergi ödemek’ bir yana ‘vergi iadesi alma’ imkânlarının olduğunu da öncelikle belirtelim. Çalışanların vergi iadesi almak için, (kendilerinin ve eş-çocuklarının) özel hastane faturalarını, özel okul faturalarını, özel sağlık-hayat sigorta belgelerini beyannamelerine yazmaları gerekiyor.NASIL HESAPLANACAK?Beyannameler elden veya posta yoluyla vergi dairesine verilebiliyor. Ayrıca internetten de beyanname verme imkânı var. Beyanname verecek çalışanlar internetten beyanname doldurmak istediklerinde, Gelir İdaresi Başkanlığı’nın internet sitesine (gib.gov.tr) girerek, aşağıdaki adımları izleyerek vergi ödevlerini yerine getirebilirler.1- ‘Hızlı Erişim’ başlığı altında ‘Hazır Beyan’ tıklanıyor. (Hızlı Erişim/Hazır Beyan seçeneğinin üzerine gelindiğinde Kira, Ücret, Menkul Sermaye İradı, Diğer Kazanç ve İratlar olarak görünen 4 seçenekten ‘Ücret’ seçiliyor.)2- ‘Sisteme Giriş’ tıklanıyor. (Ekranın sağ üst kısmında)3- ‘e-Devlet Yöntemi ile Giriş’ tıklanıyor. (Ayrıca ‘Kullanıcı Girişi’, ‘Yabancı Kimlik Numarası ile Giriş’ seçenekleri de mevcut.)4- e-Devlet giriş sayfası kendiliğinden açılıyor, ‘Kimlik No’ ve ‘e-Devlet şifresi ile’ giriş yapıldığında ‘internet vergi dairesi’ sayfası, ‘Hazır Beyan Sistemi’ açılıyor. Buradan ‘Beyanname Doldur’ (Sol üstten ikinci sekme) tıklanıyor.5- ‘Dönem Seç’ sayfası açılıyor. Ekranın ortasında beliren bölümden ‘2021 Beyanname Doldur’ tıklanıyor.GİRİLECEK BİLGİLERÇalışanlar; işverenlerinin unvanını ve vergi numarasını ‘3.B-Beyan Edilecek Ücret Gelirleriniz’ bölümüne yazdıktan sonra beyannameye ‘Ücretin Gayrisafi (Brüt) Tutarını’ (yıl toplamını) yazdıktan sonra aynı satıra şu bilgileri de girecekler:- ‘İndirimler’ başlığı altına; SGK işçi payını ve işsizlik sigortası primlerinin yıl toplamını yazacaklar. Eğer yıl içi bordrolarında özel sağlık sigortası ve özel hayat sigortası primleri dikkate alınmışsa bu tutarlar da indirimler bölümüne dahil edilecek.- ‘Safi Ücret (Matrah)’ başlığı altında yer alacak tutar ise; 12 ay boyunca tahakkuk eden gelir vergisi matrah tutarlarının toplamı olacak. - ‘Kesilen Gelir Vergisi’ başlığı altında yer alacak tutar olarak; işverenin yıl boyunca brüt maaştan kestiği verginin toplam tutarı yer alacak.SON TARİH 31 MARTBeyanname dolduracak çalışanlar tüm satırları doldurup ekranın sonuna geldiklerinde, vergi ödemesi çıkmamış olsa da veya vergi iadesi alacak olsalar da her durumda ‘Ödenecek Damga Vergisi’ satırının karşısında 132.30 lirayı göreceklerdir. Beyannameyi onaylayıp tahakkuk fişi oluştuğunda da aynı tutar görülecektir. 31 Mart’a kadar beyannamenin damga vergisinin de ödenmesi gerekiyor.",2024-10-15 10:53:24
Kimine külfet kimine nimet,https://www.hurriyet.com.tr/yazarlar/ahmet-karabiyik/kimine-kulfet-kimine-nimet-42022629,"Ne kadar maaş almış olurlarsa olsun beyanname vermiyorlardı. Vergi hesaplama-vergi ödeme gibi ödevlerini, işverenleri aylık ücret bordroları üzerinden yerine getiriyorlardı. İlk defa; geçen yıl mart ayında beyanname vermişti tek işverenden maaş alan (600 bin lirayı aşan ücret geliri olan) çalışanlar. Bu yıl mart ayı sonuna kadar da; (2021 yılı boyunca) 650 bin lirayı aşan ücret geliri elde eden çalışanlar (tek işverenden bu gelirlerini elde etmiş olsalar da) yine beyanname vermek zorundalar.Beyanname verecek yüksek ücretli çalışanlar için ilk başta ‘külfet’ gibi görünen bu yükümlülük, aslında bir ‘nimet’. Çünkü ‘beyanname vermek’ deyince akla hep ‘vergi ödemek’ gelir. Ama vergi ödemek bir yana, devletten vergi iadesi alma imkânına kavuşuyor beyanname verecek çalışanlar. Vergi iadesi almak için çalışanların, (kendilerinin ve eş-çocuklarının) özel hastane faturalarını, özel okul faturalarını, özel sağlık-hayat sigorta belgelerini beyannamelerine yazmaları yeterli.İNTERNETTEN BEYANNAMEGelir vergisi beyannamesine bordro değerlerinin yazılmasına başlanılmadan önce tabi ki ücret bordrolarının 12 aylık verilerinin, işverenlerden (ilgili departmanlardan) edinilmesi gerekiyor. Sonrasında beyannamenin ücrete ve masraflara ilişkin bölümleri doldurulduktan sonra nihayet en alt satırlarında Maliye’den ne kadar iade alınacağı görülebilecektir. Beyannameler elden veya posta yoluyla vergi dairesine verilebiliyor. Ayrıca internetten de beyanname verme imkânı var. İnternetten beyanname vermeyi tercih edecek çalışanlar için beyanname doldurmanın aşamalarını yarınki yazımızda adım adım ele alıyoruz.İADE NASIL HESAPLANIYOREğitim ve sağlık harcamaları beyan edilecek gelirin yüzde 10’u ile sınırlı. Hayat sigorta primlerinin yarısı vergi hesabında dikkate alınabiliyor. Özel sağlık sigortası primlerininse tamamı indirim konusu yapılabiliyor. Her durumda indirim yapılabilecek prim tutarları; ücretin yüzde 15’ni ve asgari ücretin yıllık tutarını (2021 için; 42 bin 930 lirayı) geçemiyor.Eğitim ve sağlık faturaları beyannameye girildikten sonra; bordrolarda yıl içi hesaplanan vergi tutarlarına göre beyannamede daha düşük bir vergi hesaplanacaktır. Yıl içi bordrolarda hesaplanan vergi ile, eğitim ve sağlık masraflarını girdikten sonra hesaplanan vergi arasındaki fark, çalışana iade edilecek. Yıl içi bordrolarda yer alan ‘Kesinti Yoluyla Ödenen Vergiler’ (daha yüksek) ile beyanname doldurduktan sonra oluşan ‘Hesaplanan Gelir Vergisi’ (daha düşük) arasındaki fark çalışana iade edilecek.İade edilecek vergi için Maliye’ye başvurunun nasıl yapılabileceğini ayrı bir yazıda ele alacağız.İKİ İŞVERENDEN ÜCRET ALANLARBirden fazla işverenden ücret alıp, 2021 yılı içinde elde ettiği toplam ücret tutarı 650 bin lirayı geçenler de beyanname vermek zorunda. 2021 yılı içinde birden fazla işverenden ücret almış çalışanlar; herhangi bir ücreti seçerek (hariç tutarak) diğer ücretlerin toplamının 53 bin lirayı aşıp aşmadığını kontrol edecek ve eğer aştığı görülürse, hariç tutulan ücret de dâhil olmak üzere ücret gelirlerinin tamamının beyanı gerekiyor.YARIN: Çalışanlar internetten nasıl beyanname dolduracak?",2024-10-15 10:53:25
2021’de el değiştiren 3 milyon mülk için vergilendirme kriterleri,https://www.hurriyet.com.tr/yazarlar/ahmet-karabiyik/2021de-el-degistiren-3-milyon-mulk-icin-vergilendirme-kriterleri-42017908,"Mart ayının sonuna kadar satış yapan bazı mülk sahiplerinin beyanname vermesi de gerekiyor. Dolayısıyla, taşınmaz satışlarından kazanç elde eden mülk sahipleri için “Beyanname verme kriterleri, vergi hesaplama kriterleri” kritik öneme sahip... Öncelikle istisna tutarından başlayalım... Beyanname vermek için; elde edilen kazancın istisna tutarını (2021 için 19 bin lira) aşması gerekiyor. Tek kriter 19 bin liralık istisna değil beyanname vermek için. Aynı zamanda mülkün alım tarihi ile satım tarihi arasında geçen sürenin, beş yıldan daha az olması gerekiyor. Mülkü alıp, üzerinden beş yıl geçtikten sonra satanlar için bir vergi yükümlülüğü bulunmuyor, beyanname verilmesi de gerekmiyor, vergi ödenmesi de gerekmiyor.  Kazanç hesabı da önemli... Yalnızca alış fiyatı ile satış fiyatı arasındaki farka bakılmıyor. İlaveten enflasyon etkisi dikkate alınarak kazanç daha aşağıya çekilebiliyor. Enflasyon etkisinin tutarsal karşılığı bulunuyor, alış bedelinin üzerine ilave ediliyor, maliyet daha yüksek bir tutar olarak hesaplanıp kazanç daha aşağıya çekilebiliyor. Dolayısıyla maliyet artınca kazanç düşüyor, vergi de daha az hesaplanıyor. (Veya kazanç oluşmadığından vergi hiç ödenmiyor.)2 MİLYONLUK KAZANÇ 140 BİNE DÜŞÜYORKonuyu örnekleyelim: 2017 yılının eylül ayında 1 milyon liraya alınan bir mülk, 2021 yılının aralık ayında 3 milyon liraya satıldığında ilk başta kazanç 2 milyon lira gibi görünür. Ancak tablodan da görüleceği üzere, alış tarihi ve satış tarihindeki ÜFE’deki değişim dikkate alındığında alış maliyetinin üzerine 1,8 milyon liralık daha bir maliyet eklenir. Dolayısıyla alış ve satış arasındaki fark; enflasyon etkisi de dikkate alınarak hesaplandığında kazanç 140 bin liraya düşer. Bu 140 bin liralık kazançtan 19 bin liralık istisna da düşüldüğünde, vergiye tabi kazanç 121 bin liraya düşer. Bu matrah üzerinden ise 27 bin lira vergi hesaplanır.Enflasyon etkisinin hesabı: Enflasyon etkisinin kazançtan düşülmesi için; alış ve satış ÜFE endeksleri arasında yüzde 10’dan fazla artış oluşması gerekiyor. Satışın yapıldığı aydan bir önceki ay ve alışın yapıldığı aydan bir önceki ay endeksleri dikkate alınıyor. Tablodaki örnekte; alım 2017 Eylül ayında olduğunda ÜFE endeksi (300,18) olarak bir önceki ay (2017 Ağustos) dikkate alındı. Satım 2021 aralık ayında olduğundan bir önceki ay (2021 Kasım) ÜFE endeksi (858,43) dikkate alındı. Her iki ÜFE değeri arasında yüzde 10’dan fazla fark (558,25) oluştuğundan enflasyon artışı maliyete eklenebildi. Bu iki ÜFE değeri arasındaki fark, alım maliyeti olan 1 milyon liranın üzerine, 1,8 milyon lira olarak ilave edildiğinde, alım maliyeti 2,8 milyon liraya yükseldi... Kazanç ilk başta (3 milyon-1 milyon) 2 milyon lira olarak görünse de, maliyet artışından dolayı kazanç (3 milyon – 2,859 milyon) 140 bin liraya düşmüş oldu. Gayrimenkulün satışından elde edilen değer artış kazancından ayrıca tapuda satıcının ödediği tapu harcı, DASK ve deprem sigortası prim tutarları ile alım-satıma ilişkin olarak emlak komisyoncusuna ödenen bedellerin de düşülebilme imkânı mevcut.MİRASÇILAR SATARSA VERGİ YOKMiras kalan veya bağış olarak kendisine intikal eden taşınmazı satanlar için; (beş yıl içinde satılıp satılmadığı dikkate alınmaksızın) gelir vergisi istenmiyor. İvazsız (karşılıksız) olarak intikal eden taşınmazlar için Veraset ve İntikal Vergisi (VİV) açısından vergilendirme söz konusu olabilir. Mart ayı içinde verilen gelir vergisi beyannamesi açısından mirasçıların bir vergi yükümlülükleri bulunmuyor.TİCARİ FAALİYET YAPIYORSA Mülk satışlarına ilişkin yukarıda bahsettiğimiz vergilendirilme kriterleri sade vatandaş için geçerli… Gayrimenkul alım satım işlemini devamlı olarak ticari faaliyet kapsamında yapanlar için tabi ki vergisel boyutu farklı... Onlar zaten diğer ticaret yapan işletmeler gibi, yıl içinde de de (aylık-üç aylık) beyanname verme, defter tutma vb. yükümlülüklere de tabi oluyorlar. 19 bin liralık istisnadan da yaralanamıyorlar, beş yıl geçtikten sonra yapılan satışa tanınan vergi avantajı imkanından da yararlanamıyorlar.",2024-10-15 10:53:26
10 adımda internetten beyanname,https://www.hurriyet.com.tr/yazarlar/ahmet-karabiyik/10-adimda-internetten-beyanname-42016232,"YAZI dizimizin son gününde beyannamelerin nasıl doldurulacağını ve Maliye’ye hangi yollarla ulaştırılabileceğini ele alıyoruz. 31 Mart akşamına kadar beyannamelerin Maliye’ye verilmesi gerekiyor. Kira geliri elde eden mülk sahipleri, ikametgâhlarının bulunduğu yerdeki vergi dairesine beyannamelerini verebilirler. Elektronik beyanname gönderme aracılık yetkisi almış mali müşavirler aracılığıyla da beyanname gönderilebilir. Posta ile de vergi dairesine beyanname gönderilebilir. Hangi posta türü ile gönderimin yapıldığı; ‘süresinde beyanname verme açısından’ kritik öneme sahip… Eğer normal (adi) posta ile gönderiliyorsa postaya veriliş tarihi değil, vergi dairesine postanın ulaştığı tarih vergi dairesi tarafından dikkate alınıyor. Taahhütlü posta veya Acele Posta Servisiyle gönderilmişse, postaya veriliş tarihi dikkate alınıyor. Vergi dairesine elden veya posta ile beyanname vermek yerine çok daha da kolayı evden çıkmadan internetten beyanname vermek. Ödeme de internetten yapılabiliyor.İŞTE YOL HARİTASI Kira geliri (gayrimenkul sermeye iradı) elde eden bir mülk sahibi aşağıdaki 10 adımı izleyerek beyannamesini doldurabilir.1- ‘gib.gov.tr’ internet adresinden ‘Hızlı Erişim’ başlığı altında ‘Hazır Beyan’ tıklanıyor. (‘Hızlı Erişim/Hazır Beyan’ seçeneğinin üzerine gelindiğinde Kira, Ücret, Menkul Sermaye İradı, Diğer Kazanç ve İratlar olarak görünen 4 seçenekten “Kira” seçiliyor.)2- ‘Sisteme Giriş’ tıklanıyor. (Ekranın sağ üst kısmında)3- “e-Devlet Yöntemi ile Giriş” tıklanıyor. (Ayrıca; ‘Kullanıcı Girişi’, ‘Yabancı Kimlik Numarası ile Giriş’ seçenekleri de mevcut.)4- e-Devlet giriş sayfası kendiliğinden açılıyor, “Kimlik No” ve “e-Devlet şifresi ile” giriş yapıldığında “internet vergi dairesi” sayfası, ‘Hazır Beyan Sistemi’ açılıyor. Buradan “Beyanname Doldur” (Sol üstten ikinci sekme) tıklanıyor.5- ‘Dönem Seç’ sayfası açılıyor. Ekranın ortasında beliren bölümden “2021 Beyanname Doldur” tıklanıyor.6-  Açılan “YILLIK GELİR VERGİSİ BEYANNAMESİ” sayfasında; İrtibat telefonu ve “Gayrimenkulün Türü, Kira Gelirinin Ait Olduğu Yıl, Elde Edil. Süre (Ay), Hisse (%), Yıllık Kira Geliri (Hisseye Düşen), İl / İlçe, Adres” bilgileri giriliyor. (3.A - BEYAN EDİLECEK GAYRİMENKUL SERMAYE İRADI - KİRA GELİRLERİNİZ) Elde edilen kira geliri tutarının yıllık (2021) tutarı bu bölümde beyannameye yazılıyor.İSTİSNALAR DÜŞÜYOR 7- Götürü gider yöntemi seçilirse istisna sonrası gelirin yüzde 15’i gider olarak (otomatik) gelirden düşülüyor. Gerçek gider yöntemi seçilirse gider tutarları ilgili satıra yazılıyor. (4. GİDER TÜRÜ VE TUTARINA İLİŞKİN BİLGİLER) İstisnadan faydalanılma imkânı yoksa istisna satırı siliniyor. İstisnadan yararlanılıyorsa otomatik olarak konut kira gelirinden bu tutar (7 bin lira) düşülüyor.  İstisna ve giderlerden sonraki gelir tutarı netleşiyor.8- Eğitim ve sağlık harcamaları, özel sigorta masrafları varsa yapılan bağışlar, geçmiş yıl zararları ‘5. GELİRDEN YAPILACAK İNDİRİMLER’ başlığı altındaki ilgili satırlara yazılarak gelirden (Eğitim ve sağlık masrafları yüzde 10 oranında, özel sigorta poliçeleri yüzde 15 oranında dikkate alınarak) beyannameden düşülüyor9- Vergiye tabi gelir (matrah) artık netleştiğinden bu tutar üzerinden gelirin büyüklüğüne göre vergi hesaplanıyor. (6. VERGİ HESAPLAMA) Yüzde 15’ten başlayıp, yüzde 20, yüzde 27, yüzde 35 ve yüzde 40 oranında gelir vergisi (otomatik) hesaplanıyor.10- Hesaplamalar sonrası herhangi bir gelir vergisi ödemesi çıkmamış olsa da, her durumda 132,30 lira tutarındaki beyannamenin damga vergisi en alt satırda otomatikman hesaplanıyor.MART SONUNA KADAR ÖDENEBİLİRBEYANNAME öncelikle taslak olarak kaydedilebilir. Kontroller sonrasında artık beyanname onaylanıp tahakkuk fişi de oluşabilir ve vergi de ödenebilir hale gelir. Gelir vergisinin ilk taksiti mart sonuna kadar ödenebiliyor. İkinci taksit 1 Ağustos 2022 (31 Temmuz 2022 Pazar gününe denk geldiğinden) tarihine kadar ödenebilecek.  Ekranın sol tarafında yer alan “Anlaşmalı Banka Kartı-Kredi Kartı ile Ödeme” sekmesi tıklanarak ödeme işlemi de internetten yapılabilir.BİTTİ",2024-10-15 10:53:27
En az kira bedeli nasıl hesaplanıyor?,https://www.hurriyet.com.tr/yazarlar/ahmet-karabiyik/en-az-kira-bedeli-nasil-hesaplaniyor-42015497,"MÜLK sahibinin elde ettiği kira gelirinin, emlak vergi değerinin yüzde 5’inden daha az olamayacağı mevzuatta belirtiliyor. (Gelir Vergisi Kanunu Md.73) Emlak vergi değeri 1 milyon lira olan bir gayrimenkulün, kira geliri en az yıllık 50 bin lira olarak hesaplanır. Eğer mülk sahibi 50 bin liradan daha düşük kira geliri beyan ediyorsa, aradaki farkın vergisi cezalı olarak istenebilir. Ancak mülk sahipleri, gerçekten de emsal kira bedelinin altında kira geliri elde edebilir. 1 milyon liralık vergi değerine sahip taşınmaz örneği için; aylık üç bin lira, yıllık 36 bin lira (50 bin liranın altında) kira geliri de fiilen elde edilebilir. Bu durumda da; “evin değerinin yüzde 5’i mi (50 bin lira) kira geliri olarak beyan edilecek” şeklinde soru işareti oluşacaktır. Yani mülk sahipleri “gerçekte tahsil etmediği bir kira bedeli (14 bin lira daha fazla) üzerinden vergi ödemek zorunda” kalabilir.BELGELERİ SAKLAYINBu tereddütü gidermek için Maliye, vatandaşa kolaylık da sağlıyor. Özet olarak ifade edersek “Gerçekte yüzde 5’in altında kira geliri elde etmişseniz, tahsil ettiğiniz kira gelirine ilişkin havale makbuzu, banka dekontu ve kira sözleşmesi gibi belgeleri saklayın, istenildiğinde de bize ibraz edin, o zaman evin değerinin yüzde 5’nin altında kira geliri beyan ettiniz diye cezalı duruma düşmezsiniz” deniliyor. (Gelir İdaresi Başkanlığı, 13 Temmuz 2011 Tarih ve 956 sayılı özelge) Emlak vergi değeri üzerinden yüzde 5 oranında kira bedeli hesabı, mülke ilişkin yetkili özel makamlarca veya mahkemelerce saptanan bir kira bedeli yoksa dikkate alınıyor. Mülk ile ilgili kira takdiri yapılmamış ise bu kez emlak vergi değerinin yüzde 5’i dikkate alınıyor.ANNE BABA KİRACIYSAAnne, baba, çocuk, torun, büyükanne, büyükbaba veya kardeşin kira ödemeksizin oturduğu konut için, mülk sahibi vergi ödemiyor. Aynı kişiye (yakınına) ikinci bir konutta tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor.Konutların mal sahiplerinin, usul-füru (üstsoy-altsoy) veya kardeşlerinin ikametine tahsis edilmesi durumunda emsal kira bedeli esası uygulanmıyor. İşyerini; aynı kişilere (Anne, baba, çocuk veya kardeşe) tahsis eden için bedelsiz kullanım da olsa vergi var. Amca, dayı, teyze, hala, kuzen, yeğen, kayınvalide eğer kira ödemeden yakının konutunda oturuyorsa, mülk sahibinin emsal kira bedeli üzerinden vergi ödemesi gerekiyor. Mülk sahibinin, taşınmazın emlak vergi değerinin yüzde 5’i üzerinden gelir beyan etmesi gerekiyor.GURBETÇİLER BEYANNAME VERECEK Mİ?YURTDIŞINDA yaşayan Türk vatandaşları (oturma ve çalışma izni alarak) altı aydan daha uzun bir süre yurtdışında kaldıklarında, vergi uygulamaları bakımından dar mükellef olarak kabul ediliyor. Dar mükellef (yurtdışında yaşayan) mülk sahipleri, eğer stopaja-kesintiye tabi iş yeri kira geliri elde ediyorlarsa (üzerinden stopaj yapılmış olması şartıyla) ne kadar gelir elde etmişlerse de fark etmiyor, beyanname vermelerine gerek yok. Gurbetçilerimizin elde ettiği konut kira gelirleri ise (2021 yılı için) 7 bin lira sınırına tabi. Bu tutarı aşan konut kira gelirlerinin beyan edilmesi gerekiyor.İSTİSNADAN KİMLER YARARLANAMIYOR?KONUT kira gelirlerinde mülk sahipleri normalde 7 bin liralık istisnayı gelirinden düşüp daha az vergi ödeyebilir. Ancak istisnadan yararlanamayan mülk sahipleri de var...Beyannamesini; 31 Mart 2022 tarihine kadar vermeyip sonradan (inceleme sonucu) vergisini ödeyen mülk sahipleri istisnadan yararlanamayacak. Maliye’nin tespiti sonrası beyanname verecek olanlar hem vergisini cezalı ödeyecek, hem de vergi hesabında 7 bin liralık istisnayı düşemeyecekler.İşyeri kira gelirinden, 7 bin liralık istisna düşülemiyor.Aynı dönemde hem işyeri, hem de konut kirası elde edenler, konut kira vergisinin hesabında 7 bin lirayı gelirinden düşebiliyor.Ticari, zirai veya mesleki kazancı nedeniyle gerçek usulde gelir vergisi mükellefi olan, esnaf, tüccar, doktor, avukat vb. kişiler de istisnadan yararlanamıyor.Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 190 bin lirayı aşanlar da istisnadan yararlanamıyor.Bir konuta birden fazla kişinin ortak olması halinde, kira gelirlerinin vergilendirilmesinde, her bir ortak, 7 bin liralık istisnadan ayrı ayrı yararlanabilecek.Bir kişinin birden fazla konuttan kira geliri elde etmesi halinde ise 7 bin liralık istisna bir kez dikkate alınabilecek.VERGİYİ AZALTAN EĞİTİM VE SAĞLIK MASRAFLARIBeyannamede kira gelirinden’ istisna’ ve ‘giderler’ düşülebiliyor ve bu kalemler daha az vergi hesaplanmasına etki ediyor. Beyannamede ayrıca mükellef lehine ‘indirimler’ başlığı altında bir bölüm daha var.Özel okullara, özel hastanelere ödenen ya da hayat ve sağlık sigortası için ödenen tutarlar yasada yer alan sınırlar dahilinde kira gelirinden düşülebiliyor. Bu ödemeleri gelirden düşmek için gerçek gider yönteminin seçilip seçilmediğinin de bir önemi yok. Çünkü bu harcamalar, beyannamede ‘gider’ olarak değil ‘indirim’ olarak dikkate alınıyor. Beyan edilecek gelirin (İstisna ve gider düşülmüş gelir) yüzde 10’u ve yüzde 15’i oranındaki sınırlara tabi... Eğitim ve sağlık harcamaları yüzde 10’la, sigorta poliçeleri yüzde 15’le sınırlı.Ödemeyi yapanın şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile, ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ü dikkate alınıyor. İndirim konusu yapılacak primlerin toplamı, beyan edilen gelirin yüzde 15’ini ve asgari ücretin yıllık tutarını da aşamıyor. (2021 yılı asgari ücretinin yıllık brüt tutan 42 bin 930 TL)18 yaşını veya tahsilde olup 25 yaşını doldurmamış çocukların eğitim ve sağlık harcamaları belgelendirilmek kaydıyla vergi hesabında düşülebiliyor. Eğitim ve sağlık masraflarının beyannamede indirim olarak yer alabilmesi için, harcamaların Türkiye’de yapılma koşulu ve gelir veya kurumlar vergisi mükellefi olan gerçek veya tüzel kişilerden alınacak evraklarla belgelendirmesi koşulu da mevcut.Eğitim, sağlık masraflarının ve sigortaya yapılan ödemelerin beyannamede nasıl indirim konusu yapılacağı, örnek ödeme tablosunda da görülebilir. Yıllık 40 bin lira kira geliri elde eden vatandaş, istisna ve gider düşülmüş kira gelirinin yüzde 10’u ve yüzde 15’i oranındaki sınırlara tabi olarak söz konusu masrafları gelirinden düşebilir.YARIN: İNTERNETTE VEYA KÂĞIT ORTAMINDA BEYANNAME NASIL DOLDURULACAK?",2024-10-15 10:53:29
Mülk sahipleri vergi iadesi alamayacak,https://www.hurriyet.com.tr/yazarlar/ahmet-karabiyik/mulk-sahipleri-vergi-iadesi-alamayacak-42014641,"İŞYERİ kiracıları bir yandan mülk sahibine kira öderken, diğer yandan bu kiralamadan dolayı Maliye’ye de stopaj (gelir vergisi) öderler. Koronavirüs salgınının işyerlerine olumsuz etkilerini azaltmak amacıyla yüzde 20 yerine, yüzde 10 oranında stopaj oranı uygulanmıştı 2020’de. Ancak 2020’deki düşük stopaj beş aylık (31 Temmuz-31 Aralık) kira dönemine denk gelmişti ve birçok mülk sahibi vergi iadesi de almıştı. 2021’de düşük oranlı stopaj (Yüzde 10) dokuz ay sürdü. Ekimden itibaren son üç ayda yüzde 20 stopaj uygulandı.KİRA GELİRİNİ ETKİLEMEZStopaj oran değişikliğinin, mülk sahibinin net tahsil ettiği kira bedelinde bir düşüşe neden olmadığını da ayrıca belirtelim. Genel olarak kira sözleşmelerinde öncelikle ‘net kira bedeli’ belirtilir, bu net kiraya göre hesaplanan brüt kira üzerinden kiracının stopaj ödeme yükümlülüğü olduğu vurgulanır. Dolayısıyla mülk sahipleri açısından yalnızca, (kiracının yıl içinde ödediği) stopaj tutarı değişmiş oldu, stopaj oran değişikliğinin net kira gelirlerine bir etkisi olmadı. Stopaj tutarının daha düşük olması, beyannamelerde hesaplanan vergiden düşülen verginin de düşük olmasına yol açtı. Neticede kiracı işyerinin ödediği stopajın düşmesi, kiracının avantajına oldu. Net kira + stopaj, toplam ödediği kira maliyeti aşağıya düştü. Normalde vergi iadesi alabilecek mülk sahipleri ise oran indiriminden dolayı bu yıl vergi ödeyecek pozisyona geldi. Ekimden sonrası ve 2022 için stopaj oranları tekrar eski orana dönmesiyle, mülk sahipleri 2023 mart ayında tekrar vergi iadesi alacak pozisyona gelecektir.BU YIL VERGİ İADESİ YOK Stopaj oranlarının yıl içi değişimlerini de dikkate alan aşağıdaki tablodan mülk sahipleri kendi beyan durumlarına göre ödeyecekleri vergileri görebilirler. (Tabloda yer alan gelir vergisi hesaplamaları, yüzde 15 götürü gider dikkate alınarak hesaplandı. Gerçek gider yöntemini seçen mülk sahipleri için hesaplamalar farklılık gösterecektir.) Stopaj oranının değişiminden dolayı vergi hesabının nasıl değiştiğini (iade alınabilecekken, vergi ödemesi çıkmasını) bir örnek üzerinden açıklayalım: Geçen yıl; her ay için 5 bin lira iş yeri kira geliri tahsil eden bir mülk sahibi, stopaj oranı eğer tüm yıl yüzde 20 oranında uygulanmış olsaydı 2 bin 698 lira vergi iadesi alabilecekti. İlk dokuz ayda stopaj oranının indirimli (yüzde 10) uygulanması, mülk sahibinin 2 bin 118 lira vergi ödemesine yol açıyor. (Kiracı iş yerinin daha az ödediği stopajdan kaynaklı…)2021 kiralarının; her ay değişmeden aynı bedel üzerinden yıl boyunca tahsil edildiği varsayılmıştır.Mülk sahipleri, GV Yasası’nın 89. maddesinde yazılı olan ve ödenecek vergiyi azaltabilecek olan indirimleri de (özel sigorta prim ve katkı payları, bağış ve yardımlar, eğitim ve sağlık harcamaları) gösterilen sınırlar çerçevesinde vergi hesabına dâhil edebilir.İŞYERİ KİRASINDA BEYAN SINIRIGEÇEN yıl brüt-stopaj dahil 53 bin lirayı aşan işyeri kira gelir elde eden mülk sahipleri beyanname verecek. Bu tutarın altında elde edilen iş yeri kira gelirlerinin beyanı gerekmiyor. Stopaja konu olmayan bir iş yeri kira geliri elde edilmişse (Basit usulde vergilendirilen esnafa yapılan kiralama gibi) bu kez 2 bin 800 liralık beyanname verme sınırı dikkate alınacak. 2 bin 800 liralık iş yeri kira geliri sınırını aşanlar beyanname verecekler.HEM İŞYERİ HEM KONUT KİRA GELİRİ OLANLAR2021’de kira geliri olarak hem işyeri, hem de konut kirası elde edenler, konut kira vergisinin hesabında beyannamelerinden 7 bin liralık konut kira istisnasını düşebiliyor. İstisnadan sonra götürü/gerçek gider düşülüp vergi hesaplanıyor. Beyannamede; hesaplanan vergiden yıl içinde kiracının ödediği stopajlarda düşülebiliyor. Örneğin bir kişinin geçen yıl toplam 20 bin lira konut kira geliri, brüt toplam 50 bin lira da işyeri kira geliri elde ettiğini varsayalım. Bu kişi; 13 bin lira (20.000-7.000=13.000) konut kira geliri ve 50 bin lira brüt işyeri kira geliri, toplam 63 bin lira gelir beyan edecek. Eğer istisna sonrası konut kira geliri ve brüt işyeri kira geliri toplamı 53 bin lirayı aşmasaydı işyeri kira gelirinin beyanı gerekmeyecekti.YARIN: EN AZ KİRA BEDELİ NASIL HESAPLANIYOR?",2024-10-15 10:53:31
Kira gelirinden hangi giderler düşülür?,https://www.hurriyet.com.tr/yazarlar/ahmet-karabiyik/kira-gelirinden-hangi-giderler-dusulur-42013958,"MÜLK sahiplerinin elde ettiği yıllık konut kira geliri eğer 7 bin lirayı aşıyorsa beyanname verilmesi gerekiyor. Kira geliri 7 bin lirayı aştığı için beyanname verenler, gelirlerinden istisnayı (7 bin lira) beyannamelerinde düşebiliyor. İstisna dışında, yüzde 15 götürü gider veya belgeli gerçek giderler de kira gelirinden; düşebiliyor. Dün, götürü giderden bahsetmiştik, bugün hangi belgeli (gerçek) giderlerin beyannamede kira gelirinden düşülebileceğini ele alıyoruz…  Belgeli gerçek giderde yüzde 15’lik sınır yok. Belgeli gerçek giderler, yüzde 15’lik sınıra takılmadan vergi matrahını azaltıyor, dolayısıyla ödenecek vergiyi de azaltıyor.İŞTE DÜŞÜLEN GİDERLER* Son beş yılda konut alanlar, konut edinim bedelinin (tek bir konut için) yüzde 5’ni kira gelirinden düşebiliyor. İşyeri kira gelirinin vergi hesabında, yüzde 5 giderden faydalanılamıyor.* Kiraya verilen gayrimenkul için borçlanılan kredinin (2021’de ödenen) faizleri gelirden düşülebilir.* Kiraya verilen taşınmazla ilgili sigorta giderleri.* Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.* Konut kira geliri elde ederken, diğer taraftan kendisi de kirada oturanların ödedikleri kira bedelleri de (lojman kiraları dâhil) hesaplamada gider olarak dikkate alınabiliyor.* Beyannamede kira gelirinden düşülebilecek diğer ‘gerçek giderleri’ de; amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar olarak özetleyebiliriz.İSTİSNANIN DÜŞÜMÜ  Gerçek giderler her ne kadar götürü giderdeki yüzde 15’ lik sınıra tabi olmasalar da, konut kira istisnasından (7 bin lira) yararlananlar için bir kısmı yine vergi hesabında dikkate alınamıyor. Gerçek giderlerin içindeki istisna yüzdesinin ayıklanmasından sonra kira gelirinden düşülerek vergi matrahının nasıl etkilendiği aşağıdaki örnekte görülebilir. 2021’de 60 bin lira kira geliri elde eden vatandaşın belgeli gerçek gideri toplamı 50 bin lira (kredi faiz gideri, bina bakım gideri, emlak vergisi...) olmasına rağmen beyannamede düşebileceği gerçek gideri 44.150 lira olarak hesaplanır. Bazı gider belgelerinin tümü ‘gerçek gider’ olarak vergi hesabında dikkate alınabiliyor.DIŞ CEPHE ONARIMÖdenen emlak vergisi, kiraya verilen gayrimenkule yönelik onarım masrafları, ısı yalıtımı ve enerji tasarrufu sağlamaya yönelik yapılacak dış cephe mantolama masrafları gibi. Bazı giderler ise yıllara yayılarak gider yazılabiliyor. Binanın değerini artıracak nitelikte; kombi harcaması, tesisat döşenmesi gibi harcamaların, gayrimenkulün maliyet bedeline ilave edilerek her yıl yüzde 2 oranında amortisman (yıpranma) gideri hesaplanması gerekiyor.MASRAFIN YÜZDE 2’Sİ Mİ, TAMAMI MI?Gayrimenkulün maliyet bedeli (bilinmiyorsa emlak vergi değeri) üzerinden her yıl yüzde 2 oranında amortisman (yıpranma) gideri hesaplanabilir. Kiraya verilen taşınmaz için; kombi, ankastre fırın alımı, mutfak dolabı yenilenmesi gibi masraflar da binanın maliyetine eklenerek üzerinden yüzde 2 gider hesaplanabilir. Gayrimenkulün alımı sırasında ödenen banka kredisine ait dosya masrafı, eksper masrafı ve komisyon ödemeleri de, gayrimenkulün maliyetine ilave edilerek amortisman gideri hesaplanabilir. Kiraya verilen gayrimenkule yönelik ‘onarım masraflarının’ ise tamamı beyannamede dikkate alınabiliyor. (Konut kira gelirlerinde 7 bin liralık istisnaya isabet eden kısım ayrıca dikkate alınmalı.) Onarımdan kastedilen; eskiyen, kırılan, dökülen, yıkılan kısımların tamir veya yeniden yaptırılması. Onarım giderinin kira gelirinden indirilebilmesi için kiraya veren tarafından yapılmış olması ve gayrimenkulün iktisadi değerini artırıcı önem ve genişlikte olmaması da gerekiyor.KOMBİ BEDELİ YAZILABİLİYORKira geliri elde edilen konut için, mülk sahiplerinin en çok yaptığı masraflardan birisi de kombiyi yenilemek. Tesisat ve kombi yenileme masrafı, mülkün maliyetine eklenerek amortisman gideri (yüzde 2 oranında) olarak kira gelirinden düşülebiliyor. Kiraya verilen konutun alımı sırası ödenen tapu harcı da (yüzde 2) amortisman gideri yoluyla gelirden düşülebilir.YIKIM KARARI ALINAN BİNADA GİDER HESABIİzmir depreminden etkilenen bir mülk sahibi sormuş Maliye’ye. Dokuz ay kira geliri elde ettikten sonra depremde hasar gören taşınmaz için yıkım kararı verilmiş. Mülk sahibi, binanın net değerinin (Maliyet değeri- amortismanlar) kira gelirinden düşülüp düşülemeyeceği konusunda tereddüt etmiş. Maliye cevabında özetle “Yalnızca amortismanların (% 2) kira gelirinden düşülebileceğini, binanın net değerinin kira gelirinden düşülemeyeceğini” belirtmiş. (İzmir Vergi Dairesi Başkanlığı, 01 Eylül 2021 tarih, 278022 sayılı özelge)YARIN: İŞYERİ SAHİPLERİ BU YIL (NEDEN) VERGİ İADESİ ALAMAYACAK?",2024-10-15 10:53:32
Kimler ne kadar kira gelir vergisi ödeyecek?,https://www.hurriyet.com.tr/yazarlar/ahmet-karabiyik/kimler-ne-kadar-kira-gelir-vergisi-odeyecek-42013273,"Yıl boyu elde edilen kira gelirlerinin ertesi yıl mart ayında beyanı zorunlu. 2 milyondan daha fazla vatandaş kira geliri üzerinden vergi ödüyor, beyanname veriyor. Tabi ki; belirli tutarın altında elde edilen konut/işyeri kira gelirleri için beyanname verilmesi gerekmiyor. Beyanname vermesi gereken herkesin vergi ödemesi de gerekmiyor. Beyannameye yazılan kira gelirleri üzerinden düşülebilecek; istisnalar, giderler ve indirimler var. Beyanname verecek kişileri belirleyen kriterler de, beyanname hazırlanırken dikkate alınacak bir çok değer de her yıl güncelleniyor. Güncellenen tutarlar üzerinden kira gelirlerinin merak edilen tüm yönlerini bugünden itibaren beş gün boyunca ele alıyoruz… Bugün; mart ayının ve beyanname verme döneminin ilk gününde, beyanname yükümlülüğü için en az ne kadar kira geliri gerektiğini, istisna tutarını, (belgesiz) götürü gider ve (belgeli) gerçek gider ayrımını, örnek vergi hesaplamalarıyla ele alıyoruz. Yarın ve sonraki üç günde; gerçek giderlerin gelirden nasıl düşülebileceğini, işyeri kira gelirlerinin beyan kriterlerini, istisnadan kimlerin yararlanabileceğini, beyannamelerin Maliye’ye nasıl iletileceği konularını ayrıntılarıyla açıklıyoruz.EN AZ KİRA TUTARIGeçen yıl (2021’de) elde ettiği konut kira geliri 7 bin lirayı aşmayanlar beyanname vermeyecek. Beyanname vermeyen mülk sahipleri kira gelirleri için vergi de ödemeyecek. 7 bin liranın üzerinde konut kira geliri olanlar, mart ayı içinde beyanname verecek. Hissedarlar için de aynı tutar geçerli. Kişi başı elde edilen konut kira geliri 7 bin lirayı geçmiyorsa beyanname verilmeyecek. Konut kira geliri; hissedar başına 7 bin lirayı geçtiği andan itibaren, her bir hissedar ayrı ayrı 7 bin liralık istisnayı vergi hesabında gelirinden düşebiliyor. Bir kişi, birden fazla konuttan kira geliri elde etmesi halinde, kira gelirleri toplamına bir defa (7 bin lira) istisna uygulanabilecek.VERGİYİ AZALTAN GİDERLERNe kadar vergi ödeneceği hesaplanırken kira gelirinden istisna tutarı (7 bin TL) ve giderler düşülebiliyor. (Ayrıca; bağışlar, eğitim, sağlık, sigorta masrafları da gelirden indirilebiliyor.) Kalan tutar (matrah) üzerinden vergi hesabı (Yüzde 15’ten, yüzde 40’a varan oranlarda) yapılıyor. İki farklı gider yöntemi var; belgesiz götürü gider ve belgeli gerçek gider. Götürü giderin avantajı herhangi bir belgeye ihtiyaç duyulmaksızın direkt yüzde 15 oranında hesaplanan tutar, kira gelirinden düşülebiliyor. Götürü gider yöntemini seçenler, iki yıl bu yöntemden vazgeçemiyorlar. Gerçek gider yönteminde ise (yüzde 15’lik sınıra tabi olmaksızın) belgeli giderler kira gelirinden düşülebilir. Gerçek gider yönteminde; söz konusu belgelerin beş yıl boyunca saklanması gerekiyor. Olası vergi incelemesinde; yetkililere bu belgelerin gösterilmesi gerekiyor. (Gerçek gider yönteminin ayrıntılarını yarınki yazımızda ele alıyoruz.)* Ayrı ayrı veya birlikte elde ettiği ücret, MSİ, GMSİ ile diğer kazanç ve iratlarının tutarı yıllık 190 bin lirayı aşanlar 7 bin liralık istisnadan yararlanamıyor.* 2021 kiralarının; her ay değişmeden aynı bedel üzerinden yıl boyunca tahsil edildiği varsayılmıştır.* Mülk sahipleri, GV Yasası’nın 89. maddesinde yazılı olan ve ödenecek vergiyi azaltabilecek olan indirimleri de (özel sigorta prim ve katkı payları, bağış ve yardımlar, eğitim ve sağlık harcamaları) gösterilen sınırlar çerçevesinde vergi hesabına dâhil edebilir.ÖRNEK HESAPLAMA GÖTÜRÜ gider yönteminde, mülk sahiplerinin 2021’de elde ettiği kira gelirleri için ne kadar vergi ödeyeceği aşağıdaki tablodan görülebilir. Aylık 2 bin 500 lira konut kira örneği için; (yıllık 30 bin lira) mülk sahibinin, 2 bin 933 lira gelir vergisi ödemesi gerekecek. Önce istisna (7 bin lira) sonra yüzde 15 götürü gider (3 bin 450 lira) düşülüp, 19 bin 550 lira matrah üzerinden, yüzde 15 oranı üzerinden vergi hesaplanır.VERGİ ORANLARIBEYANNAMEYE önce kira geliri tutarı yazılıp; ardından istisna, gider ve indirimler bu gelirden düşüldükten sonra kalan tutara vergi oranı uygulanır. 24 bin liraya kadar yüzde 15 oranı uygulanırken, gelir arttıkça yüzde 20, 27, 35 ve en son yüzde 40 oranı uygulanarak vergi hesaplanır.PEŞİN ÖDENİRSE NE OLACAK?  PEŞİN tahsil edilen kiralar, hangi döneme aitse o yıla ait beyanname verilirken (sonradan) beyan edilir. Geçen yılki kira tahsilatları sırasında mülk sahibi eğer 2022’ye ait kira bedeline ait de tahsilat yapmışsa, yalnızca 2021’e isabet eden kira bedeli bu yıl mart ayında beyan edilip vergisi ödenecek. Geçen yıla ait tahsil edilememiş bir kira bedeli varsa bu yıl beyan edilmeyecek. Eğer 2021’de önceki yıllara ait (2020 ve daha önceki yıllar) kira bedeli gecikmeli olarak kiracıdan tahsil edilmişse, mart sonuna kadar verilecek beyannameye 2021 öncesine ait tahsil edilen bu kira bedellerinin de dahil edilmesi gerekecek.YARIN: KİRA GELİRİNDEN HANGİ GİDERLER DÜŞÜLEBİLİR?",2024-10-15 10:53:33
Esnafa vergi avantajında kriterler,https://www.hurriyet.com.tr/yazarlar/ahmet-karabiyik/esnafa-vergi-avantajinda-kriterler-42008615,"Bu yıla kadar her yıl (şubat ayında) yıllık beyanname veriyorlardı. 7338 sayılı yasa ile ‘basit usulde vergilendirilenler’ için beyanname verme yükümlülükleri de kalktı. (26 Ekim 2021 tarih ve 31640 sayılı Resmî Gazete). Basit usuldekiler, yalnızca belirli bir tutarı (2020 kazançları için 13 bin lirayı) her yıl kazançlarından indirebilirlerken, ekim ayındaki yasa değişikliği ile artık tüm ticari kazançları için vergi istisnası tanındı. (Gelir Vergisi Kanunu-GVK- Mükerrer Md. 20/A) Belge saklama yükümlülükleri ise devam ediyor. Kazançları basit usulde tespit edilenler; KDV beyannamesi de, geçici vergi beyannamesi de vermiyorlar. Bizzat defter de tutmuyorlar… Peki bu avantajlardan yararlanmak için kriterler neler? Kimler; işyeri olmasına-gelir etmesine rağmen ‘vergi ödememe’ ve ‘beyanname vermeme’ hakkına sahip oluyor?İŞTE ŞARTLAR  Kendi işinde bizzat çalışıyor olması gerekiyor, işyerinin yıllık kira bedelinin (2021 için) büyükşehirlerde 12 bin lirayı (diğer şehirlerde 7 bin 600 lirayı) aşmaması gerekiyor. Ayrıca; ticari, zirai veya mesleki faaliyetler dolayısıyla ‘gerçek usulde’ gelir vergisine tabi olmaması gerekiyor. Bahsettiğimiz genel şartların yanında ‘Basit usule tabi olmanın özel şartları da’ var:1- Satın aldıkları malları olduğu gibi veya işledikten sonra satanların yıllık alımları tutarının (2021 takvim yılı için) 150 bin lirayı veya yıllık satışları tutarının 240 bin lirayı aşmaması,2- Diğer işlerle uğraşanların bir yıl içinde elde ettikleri gayri safi iş hasılatının 76 bin lirayı aşmaması,3- İlk iki maddedeki işlerin birlikte yapılması halinde ise yıllık satış tutarı ile iş hasılatı toplamının 150 bin lirayı aşmaması gerekiyor.Milli piyango bileti, akaryakıt, şeker ve bunlar gibi kar hadleri emsallerine nazaran bariz şekilde düşük olarak tespit edilmiş bulunan emtia için Hazine ve Maliye Bakanlığı’nca ayrıca belirlenen alım satım hadleri uygulanmakta.BÜYÜKŞEHİRDEKİ İŞYERLERİ Bahsettiğimiz kriterlerden ‘işyeri kira tutarı’ basit usul imkanlarından yararlanmak için önemli bir kriter. İşyerinin büyükşehirde veya diğer şehirlerde olması durumunda göre farklı yıllık kira bedelleri de dikkate alınıyor. (Mülk işyeri sahibininse emsal kira bedeli dikkate alınıyor.) Ayrıca; büyükşehirlerde aşağıda sıralanan işleri yapanlar, basit usul avantajlarından yine yararlanamıyor. Büyükşehir belediyesi olan illerin (Erzurum, Diyarbakır, Sakarya ve 5216 sayılı Büyükşehir Belediyesi Kanunu ile Büyükşehir Belediyesi sınırları içerisine alınan yerlerden, yeni bağlanan mahallelerle birlikte 2000 yılı genel nüfus sayımındaki nüfusu 30.000’den az olan yerler hariç) mücavir alan sınırları da dahil olmak üzere büyükşehir belediye sınırları içinde;* Her türlü emtia imalatı ile uğraşanlar,* Her türlü emtia alım-satımı ile uğraşanlar,* İnşaat ile ilgili her türlü işlerle uğraşanlar,* Motorlu taşıtların her türlü bakım ve onarım işleriyle uğraşanlar,* Lokanta ve benzeri hizmet işletmelerini işletenler,* Eğlence ve istirahat yerlerini işletenler.Basit usule tabi olanların belirlenmesi ve vergisel işlemleri hakkında (GVK Md.46,47,48, 51 çerçevesinde) Gelir İdaresi Başkanlığı’nın (GİB) yeni hazırlamış olduğu rehberden (gib.gov.tr) merak edilen diğer ayrıntılar da incelenebilir.ÖRNEK AÇIKLAMABasit usule tabi olan mükelleflerin belirlenmesine yönelik GİB’in rehberinde yer alan bir örnek de açıklayıcı olacaktır: Bartın’da manavlık yapan ve kazançları basit usulde tespit edilen bir mükellefin 2021 yılında yapmış olduğu alımlar 145 bin lira, satışlar 235 bin lira… İşyeri için ödediği kira tutarı ise yıllık 7 bin 500 lira. 2021 yılı için basit usule tabi olabilmek için belirlenmiş kriterler ise; yıllık alım haddi 150 bin lira, yıllık satış haddi 240 bin lira, kira tutarı ise 7 bin 600 lira. Dolayısıyla Bartın’da manavlık yapan vatandaşın alım ve satım tutarı ile kira bedeli, yasanın belirlediği sınırları aşmadığından kazançları 2022 yılında da basit usulde tespit edilmeye devam edilecek ve gelir vergisi istisnasından yararlanabilecektir.",2024-10-15 10:53:35
108 liralık gıda alışverişine 101 lira ödenecek,https://www.hurriyet.com.tr/yazarlar/ahmet-karabiyik/108-liralik-gida-alisverisine-101-lira-odenecek-42003999,"Artık aynı peynir ve zeytine 101 lira ödenecek. Alışverişi yapan vatandaşın yazarkasa fişinde 100 lira + 8 lira (KDV) yazarken KDV değişikliğiyle birlikte fişte 100 lira + 1 lira (KDV) yazacak. Toplam 108 liralık yazarkasa fişi kesildiğinde, 8 liralık KDV’yi maliye adına müşterisinden tahsil eden market, 8 liralık bu KDV’yi Maliye’ye ödüyordu. Şimdi marketler; 100 liralık gıda alışverişi için 1 liralık KDV tahsil edecek müşterisinden. 101 liralık fiş kesecek. Önceden müşterisinden aldığı 8 lirayı Maliye’ye öderken, artık 1 lirayı Maliye’ye ödeyecek. Bu değişiklikten; tüketici 7 lira kazanacak, devlet 7 liralık KDV’den vazgeçecek. Marketinse bu işten ne karı ne zararı olacak. Çünkü müşterisinden aldığı KDV; 8 lira da olsa, 1 lira da olsa her durumda sonradan gidip Maliye’ye ödüyor. Market her durumda 100 liralık peynir, zeytin satışı yapmış oluyor. KDV için sadece emanetçilik yapıyor, müşterisinden alıp Maliye’ye ödüyor.FIRSATÇILIK OLABİLİRGeçtiğimiz pazar günkü Resmi Gazetede yayımlanan 5189 sayılı Cumhurbaşkanı Kararı ile 14 Şubat’tan (dünden) itibaren geçerli olan gıda ürünlerindeki KDV oran (yüzde 8’den, yüzde 1’e) değişikliğinde uygulamaya yönelik tereddütler de var. Kritik soru şu: Vatandaş aynı peyniri, aynı zeytini aldığında yine 108 lira ödemek durumunda kalabilir mi? Evet, fişin toplamının yine 108 lira olma ihtimali var. Malın KDV’si yüzde 1’e düşmüş olsa da, fişin toplamı yine 108 lira olarak kalabilir, vatandaşın 7 liralık avantajı elinden alınıp, marketin (fırsatçılık yaparak) -yaklaşık- 7 liralık avantajına dönüşebilir. (Kuruşlu hesaplamayla toplam 108 liralık fişin açılımı: 106,93 + 1,07 KDV olur.) KDV’deki düşüşü, perakende satış fiyatına indirim olarak birebir yansıtan işletmeleri tenzih ederek söyleyelim, eğer fırsatçılık yapılırsa, Maliye de bu işten zararlı çıkacak tabi ki... Çünkü KDV oranının indirilmesindeki amaç; vatandaşın 108 liraya aldığı peynir ve zeytini, 101 liraya almasının sağlanması...DENETLENMESİ GEREKDevletin vazgeçtiği 7 puanlık KDV’yi, fırsatçılar kendi ürün bedellerinin (kârının) içine yedirirse, vatandaşın daha ucuza alışveriş yapması sabote edilmiş olur. Dolayısıyla KDV oran indirimi öncesi ve sonrasındaki fiyat değişikliklerinin kontrol edilmesi, denetlenmesi gerekiyor. KDV indiriminden önce kasiyere 108 lira ödeyen vatandaşın artık 101 lira ödemesi ve 7 liralık avantajı cebinde hissetmesi gerekir. 100 liralık gıda alışverişinde 7 lira olan vatandaşın avantajı, 500 liralık alışverişte 35 liraya, bin liralık alışverişte 70 liraya çıkıyor... KDV indiriminin gıda fiyatlarına da indirim olarak yansıması gerektiği konusunda herkes hemfikir. Hükümet, ticaret odaları, esnaf odaları, tüketici dernekleri ve gıda perakendecileri de açıklama yaptılar. ‘Gıda ürünlerinin fiyatlarına KDV indirimi yansıyacak ve fiyatlar kontrol edilecek’ denildi. Enflasyonla mücadele için vazgeçilen KDV’nin; amaçlandığı gibi vatandaşın cebine yansıması için tüm piyasa aktörlerinin, etiketleri takipte kalması önemli...KDV’NİN İŞLETMELERİN NAKİT AKIŞINA ETKİSİKDV’nin tüketiciler için parasal etkisini yukarıda gözden geçirdik. İşletmeler için tüketicilerden farklı boyutları da var KDV’nin. İşletmeler; faaliyetleri kapsamında sattıkları mal/hizmetler için KDV tahsil ederken, aldıkları mal/hizmetler için de KDV öderler. Aylık olarak (Müşteriden) Tahsil edilen KDV, (Tedarikçiye) ödenen KDV’den yüksekse aradaki farkı Maliye’ye öderler. Emanet olarak tahsil ettikleri KDV’yi sahiplerine vermiş olurlar aslında. Ve normal olanı da bu zaten... Tersi durum olduğunda ise işletmeler Maliye’ye faizsiz kredi vermiş oluyorlar. Finansman yüküne katlanmak zorunda kalıyorlar. Aylık olarak (Müşteriden) Tahsil edilen KDV, (Tedarikçiye) ödenen KDV’den düşükse bu kez aradaki fark kadar bir nevi Maliye’den alacaklı hale geliyor işletmeler. Bu negatif KDV farkı (Devreden KDV) birçok işletmenin nakit akışını bozuyor. Maliye’den alacaklı iken, nakde ihtiyacı olduğunda (imkânı da varsa) gidip bankadan kredi alarak nakit akışını düzeltmeye çalışıyor. Zaman zaman ‘devreden KDV yükünün işletmelerin üzerinden kaldırılması’ konusu gündeme gelse de halen birçok işletme bu yükü taşımaya devam ediyor. Geçmişten gelen birikmiş yükün büyüklüğünden de kaynaklı olarak bu konunun çözümünde somut adım atılamıyor. Birikmiş yük bir anda eritilemese de; nakden iade imkanı olmasa da, ileri vadelere yayılarak, vergi-sigorta prim borçlarına mahsup imkanı tanınarak, gider yazma olanağı tanınarak işletmelerin üzerinden hak etmedikleri ‘devreden KDV’ yükü kaldırılabilir.",2024-10-15 10:53:36
"Hisse senedi, faiz ve ücretler için beyanname şartları",https://www.hurriyet.com.tr/yazarlar/ahmet-karabiyik/hisse-senedi-faiz-ve-ucretler-icin-beyanname-sartlari-41999935,"Ayrıca gayrimenkul satış kazancının beyan edilme kriterlerini güncel verilerle açıklamıştık. Bugün; şirket hisseleri üzerinden kâr payı elde edenler ve şirket hisse satış kazançları için beyanname verme-vergi ödeme kriterlerini ele alıyoruz. Ayrıca “maaşlı olarak işyerinde çalışanlar için beyanname verme zorunluluğu var mı?” ve “Faiz geliri elde edenler için beyanname verme zorunluluğu var mı?” sorularını da cevaplıyoruz.HİSSE SATIŞ KAZANÇLARIÖncelikle Borsa İstanbul’da hisse alım satımından kazanç elde edenler için beyanname verme-vergi ödeme yükümlülüğü olmadığını belirtelim. Borsa dışı anonim şirketleri içinse hisse senetlerini iki yıl elde bulundurma kriteri var: Eğer hisse seneti ediniminden sonra iki yıl geçmiş ve sonrasında hisse satışından kazanç elde edilmişse beyanname verme-vergi ödeme yükümlülüğü olmuyor. İki yıllık süreden sonra hisse seneti satışı yapıldıktan sonra, değer artış kazancının ne kadar büyük olduğu da dikkate alınmıyor, vergi avantajı yine geçerli oluyor. Limited şirket ortakları, şirket paylarını sattıklarında yukarıda bahsettiğimiz avantaj geçerli olmuyor. İki yıl veya daha fazla süre ile ortak olarak kaldıkları limited şirket paylarını satıp ayrılanlar, elde ettikleri kazanç üzerinden vergi ödemeleri gerekiyor.KÂR PAYLARI2021’de ortakların şirketlerden elde ettiği kar paylarının yarısı 53 bin lirayı geçiyorsa beyanname verilmesi gerekiyor. Şirketler ortaklarına kâr dağıtırken yüzde 15 oranında da Maliye’ye stopaj-vergi ödüyorlar. (Yılın son günlerinde; 22 Aralık’dan itibaren kar dağıtım stopaj oranı yüzde 10’a düşürüldü.) Şirketlerin geçen yıl dağıttıkları kar üzerinden ödedikleri vergiyi, patronlar bu yıl beyannamelerinde mahsup edebilecekler. Eğer şirketin ödediği stopaj tutarı, beyannamedeki hesaplanan vergiden daha yüksek çıkıyorsa aradaki fark patrona vergi iadesi olarak ödenecek. Bu konuyu da ayrı bir yazıda mart ayı içinde ele alacağız.FAİZ GELİRLERİYurtiçi bankalardaki mevduat hesaplarından, repo hesaplarından elde edilen faiz gelirleri için ne kadar faiz geliri elde edilmiş olursa olsun beyanname vermek gerekmiyor. Yurtdışı faiz gelirlerinde stopaj olmadığından 2 bin 800 lirayı aşan faiz gelirlerinin beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor. Eurobondlardan elde edilen faiz gelirlerinin beyanı için güncel sınır (2021 gelirleri için) 53 bin lira.ÜCRET GELİRLERİCEO’lar, CFO’lar, yüksek ücretli diğer çalışanlar için beyanname verme zorunluluğu (tek işverenden ücret aldıkları sürece) yoktu geçen yıla kadar. Geçen yıl mart ayında yıllık 600 bin lirayı aşan gelirlere sahip olan ücretliler (tek işverenden de olsa) ilk kez beyanname vermişlerdi. Bu yılda aynı kural geçerli, en az ücret geliri tutarı (2021 gelirleri için) bu kez 650 bin lira. Yani; 2021’de, 650 bin liranın üzerinden ücret kazancı elde edenler bu yıl mart ayında beyanname vermek zorunda. Beyanname verecek yüksek ücretlilere bu zorunluluk vergi avantajı da getiriyor ama… Çünkü bordrolarında vergi matrahlarından düşülemeyen eğitim, sağlık masraflarını ve bağışları gelir vergisi beyannamelerinden düşebilecekler. Dolayısıyla yıl içinde bordrolarda yer alan gelir vergisi ile beyanname üzerinde hesaplanan gelir vergisi arasında fark çıkacak. Yıl içinde fazla hesaplanan gelir vergisi ile beyannamede yeni hesaplanan gelir vergisi arasındaki fark ücretliye iade edilecek. Birden fazla işverenden ücret alan çalışanlar için beyanname verme kriterleri farklı… 2021 yılı içinde birden fazla işverenden ücret almış çalışanlar; herhangi bir ücreti seçerek (hariç tutarak) diğer ücretlerin toplamının 53 bin lirayı aşıp aşmadığını kontrol edecek ve eğer aştığını görürse, hariç tutulan ücret de dâhil olmak üzere ücret gelirlerinin tamamını beyan edecek.",2024-10-15 10:53:37
Gayrimenkul gelirinde beyanname kriterleri,https://www.hurriyet.com.tr/yazarlar/ahmet-karabiyik/gayrimenkul-gelirinde-beyanname-kriterleri-41999095,"MART ayında milyonlarca vatandaş beyanname verecek. 2021’de yıl boyunca elde edilen gelirler Maliye’ye topluca beyan edilecek. Beyanname üzerinde hesaplamalar sonucunda da ya gelir beyan edilip vergisi ödenecek. Veya istisna, gider ve indirimler sonrası beyanname verilmekle yetinilecek, ödeme çıkmayacak. Ayrıca; beyanname verdikten sonra ‘vergi iadesi’ alabilecek vatandaşlar da olacak… Beyanname verecek gelir vergisi mükelleflerini; mali müşavirleri aracılığıyla beyanname verenler ve bizzat beyanname verenler olarak ikiye ayırabiliriz. Şahsen ticaret yapanlar da (bakkal, manav, kasap…) şahsen serbest meslek faaliyeti yürütenler de (doktor, avukat, mimar…) vergi ödeme yükümlüğünü mali müşavirleri aracılığıyla yapıyorlar. Ki bu mükellefler; yıl içinde de beyanname verip vergi de ödediklerinden mart ayına daha hazır gireceklerdir. Diğer yandan; beyannamelerini bizzat kendileri hazırlayıp (yılda bir kez mart ayında) Maliye’ye veren kişiler de var. (Dilerlerse mali müşavir aracılığıyla da tabi ki beyanname düzenleyebilirler.) Beyannamelerini kendileri hazırlayan mükellefler içinse vergi ayına yönelik tereddütler daha fazla… Nitekim ocak ayından itibaren bize sorularını iletmeye başladılar da… Bugün ve yarın ana hatlarıyla yılda bir kez beyanname vermek zorunda olan kişiler için, gelir türüne göre ana kriterleri, sırasıyla ele alıyoruz. (Mart ayı içinde ayrıca; gelir vergisi beyanı ile ilgili merak edilen ayrıntıları, her bir gelir kalemi için farklı günlerde gözden geçireceğiz.)KİRA GELİRLERİGeçen yıl elde edilen ‘konut kira gelirlerinin’ 7 bin liraya kadar ki kısmı istisna. Bu tutarın üzerinde 2021’de konut kirası elde edenler beyanname verecek. 7 bin lira üzerinde konut kirası elde edip beyanname verecek kişiler (Örneğin aylık bin lira, yıllık 12 bin lira kira geliri elde edenler) istisna rakamını düştükten sonra (12 bin – 7 bin) kalan tutar 5 bin lira üzerinden hesaplama yapacak. Hatta bu gelir örneği için ödenecek vergiyi de söyleyelim: 638 TL. Götürü gider (%15) dikkate alınarak hesaplanan bu vergi için, gerçek gider dikkate alındığında veya eğitim, sağlık harcamaları ve bağışlar gibi indirim kalemleri dikkate alındığında daha farklı tutarda bir vergi de hesaplanabilecek.   İŞYERİ KİRA GELİRİGeçen yıl elde edilen ‘işyeri kira gelirlerinin’ brüt tutarı 53 bin lirayı geçiyorsa beyanname verilecek. İşyeri sahibinin elde ettiği ‘net işyeri kira gelirine’ ilaveten, kiracı işyerinin ödediği stopajlar dahil edildiğinde ‘brüt kira gelirine’ ulaşılıyor. İlk dokuz ayda -indirimli- yüzde 10 olarak uygulanan stopaj oranları, son üç ayda tekrar yüzde 20 olarak uygulanmaya devam etti. İşyerindeki kiracının yıl içinde ödediği stopaj tutarları, mülk sahibinin beyannamesinde hesaplanan vergiden düşülerek daha az vergi ödenme imkânı da mevcut. Veya stopaj tutarı ve kira gelirinin karşılaştırması sonrasında mülk sahibinin vergi iadesi alma imkânı da olabilecek. Bu konuyu, tablolar üzerinden yazı dizisi olarak ayrıntılı olarak ayrıca ele alacağız.GAYRİMENKUL SATIŞIÖncelikle gayrimenkul satış kazançlarında 5 yıl koşulunu hatırlayalım: İşyeri, konut vb. gayrimenkulünü; alım tarihinin üzerinden 5 yıl geçtikten sonra satanlar için gelir vergisi ödenmesi gerekmiyor. Kazanç ne kadar büyük olsa da fark etmiyor, beyanname verme-vergi ödeme yükümlülüğü doğmuyor. 5 yıl içinde satış yapılıp kazanç elde edildiyse; bu kez mülk sahibi lehine olan istisna (19 bin lira) ve enflasyon farkı da dikkate alındıktan sonra oluşan kazanç için vergi hesaplaması yapılıyor.YARIN: Hisse senedi satanlar, kâr payı, faiz geliri, ücret geliri elde edenler için beyanname verme kriterleri.",2024-10-15 10:53:38
Değerli Konut Vergisi’nde bu noktalara dikkat,https://www.hurriyet.com.tr/yazarlar/ahmet-karabiyik/degerli-konut-vergisinde-bu-noktalara-dikkat-41994323,"Dolayısıyla yeni verginin uygulamasında vatandaşlar tereddütler de yaşıyordu. Özellikle ‘tapu kayıtlarında konut görünmesine rağmen fiilen işyeri olarak gayrimenkuller’ konusunda. Geçen yıl ‘Tapuda konut görünen ‘işyerleri’ DKV ödeyecek mi?’ başlığıyla konuyu bu köşede (2 Şubat 2021, Hürriyet) ele almış ve “fiilen işyeri olarak kullanılıyorsa mülk sahibinin bu konut için değerli konut vergisi ödememesi gerekir” şeklinde konuyu değerlendirmiştik. Dileyen mülk sahiplerinin vergi dairelerine başvurarak özelge isteme haklarını kullanarak DKV ödeme yükümlülükleri olup olmadığını bizzat Maliye’ye sorabileceklerini de vurgulamıştık.İŞYERLERİ GİRMİYORNitekim geçen yıl İstanbul Vergi Dairesi Başkanlığı’na başvuran bir vatandaş ‘tapuda konut görünen gayrimenkul fiilen işyeri olarak kullanılıyorsa DKV’nin konusuna girmeyecektir’ şeklinde Maliye’den ‘Acele’ cevap da almıştı. (28 Mart 2021 tarih ve 271359 sayılı özelge) Dolayısıyla konuya ilişkin bir tereddüt kalmadı, verginin adı ‘konut vergisi’ iken ‘işyerlerinden konut vergisi’ alınmayacağı netleşmiş oldu. Fiilen işyeri olarak kullanılan konut için özelgede ayrıca “İlgili idareden işyeri açma ve çalışma ruhsatı alınarak faaliyette bulunulması, söz konusu binalara ilişkin emlak vergisi ve çevre temizlik vergisi gibi bildirimlerin işyeri olarak verilmiş olması” gibi doküman gerekliliği de vurgulanarak “bu binalar değerli konut vergisi uygulaması bakımından işyeri olarak değerlendirileceği ve değerli konut vergisinin konusuna girmeyeceği” belirtiliyor.BEYAN SÜRESİ DOLUYORDKV Uygulama Genel Tebliği’nde de (Madde 2/3) ayrıca “Taşınmazın mesken niteliğini haiz olup olmadığı hususunun değerlendirilmesinde, taşınmazın kayıtlardaki niteliğinin yanında fiilen kullanım durumuna da bakılır” deniliyor. Bu arada, yasa kapsamına giren konutların beyanı için süre de azaldı… Beyanname verme süresinin 21 Şubat’ta dolacağı DKV’nin diğer kritik noktalarını da açıklayalım.VERGİNİN MÜKELLEFİ2021 emlak vergisi değeri 5 milyon 227 bin lirayı geçen birden fazla konutu olanlardan, 2022 vergi tarifesine göre (6 Milyon 173 bin lirayı aşan kısım için) vergi isteniyor. Değerli konut vergisini; konutların sahipleri, varsa intifa (kullanım) hakkı sahipleri ödeyecek. Konuta paylı mülkiyet hâlinde sahip olanlar, hisseleri oranında mükellef kabul ediliyor. Elbirliği mülkiyette sahipleri vergiden müteselsilen (zincirleme olarak) sorumlu oluyorlar.MUAFİYETLERTek konutu olanların; konutlarının değeri 5 milyon 227 bin lirayı geçse de vergi istenmiyor. Birden fazla konutu olanlar -en düşük değerdeki- tek konutu için de vergi ödemeyecek. Tek meskene hisse ile sahip olanlardan da, bu hisse için vergi istenmeyecek. Esas faaliyet konusu bina inşası olanların işletmelerine kayıtlı bulunan ve henüz ilk satışa, devir ve temlike konu edilmemiş yeni inşa edilen konutlar için de (arsa karşılığı inşaat işlerinde sözleşme gereği taahhüt işini üstlenen müteahhide kalan mesken nitelikli taşınmazlar dahil) vergi istenmiyor.VERGİNİN MATRAHIVerginin matrahı, emlak vergi değeri olacak. Paylı mülkiyette ve elbirliği mülkiyette, matrahın hesabında konutun toplam değeri esas alınacak. Konutların değerinin, her yıl yeniden (değerleme oranının yarısı oranında) değerleneceği öngörülüyor.ÖDEME ZAMANI20 Şubat’a kadar beyannamenin vergi dairesine verilmesi gerekiyor. (20 Şubat pazar gününe denk geldiğinden, en son 21 Şubat’ta da beyanname verilebilecek.) Ödeme şubat ayında ve ağustos ayında iki eşit taksitte yapılabiliyor. Elbirliği mülkiyetinde mükellefler müşterek beyanname verebilecekleri gibi, münferiden de beyanname verebilirler. Paylı mülkiyet hâlinde ise beyanname münferiden verilir.Beyanname vermek zorunda olan mülk sahipleri, beyannamelerini elektronik ortamda kendileri gönderebilecekleri gibi mali müşavirle sözleşme imzalayarak, meslek mensupları aracılığıyla da gönderilmesi sağlanabilir.",2024-10-15 10:53:39
İşte bu yılın işveren maliyetleri,https://www.hurriyet.com.tr/yazarlar/ahmet-karabiyik/iste-bu-yilin-isveren-maliyetleri-41990152,"Net ücrette yüzde 50 oranında artışa da etki eden yeni düzenleme, yüksek ücretlilere de avantaj olarak yansıyacak. Asgari ücretliye yıl boyunca tanınan istisna tutarı, “yüksek ücretlilerin vergi hesabında da ‘eksi’ olarak dikkate alınacak” ve ücret bordrolarında (önceki yıllara göre) daha az vergi hesaplanacak. Dün; ‘brütten ücret hesaplanan işyerlerinde’ çalışanların yıl boyunca ne kadar net maaş elde edeceklerini ele almıştık. ‘Brütten ücret hesaplanan işyerlerinde’ yeni vergi avantajının, direkt çalışanın net maaşını artırdığını örneklerle açıklamıştık...Bugün; ‘netten ücret hesaplanan işyerleri için’ bu kez işveren maliyetinin yıl içi değişimini 12 ay için ayrı ayrı ele alıyoruz. ‘Netten ücret hesaplanan işyerlerinde’ yeni vergi istisnası, işveren maliyetinde düşüş sağlayacak, dolayısıyla işverene yarayacak. Yıl içinde; ilerleyen aylarda ocak ayı işveren maliyetine göre daha fazla maliyete katlanan işverenler, asgari ücretliye uygulanan kadar gelir vergisi (GV) ve damga vergisi (DV) istisnası uygulanmasından dolayı işveren maliyetindeki artışı daha az hissedecekler. (Yeni vergi istisnasının ‘Netten ücret hesaplanan işyerlerinde’ yıl içinde çalışana bir avantajı yansımayacak.)NASIL ETKİLİYOR?Net ücreti 5 bin lira olan bir çalışan için vergi istisnasının işveren maliyetini nasıl etkilediğini inceleyelim. Önce; ocak ayı için işveren maliyetine bakalım, sonra yılın ilerleyen aylarında ne kadar işveren maliyeti oluşacak, onu inceleyelim. Net ücreti aylık 5 bin lira olan bir çalışan için; işverenin üstleneceği maliyet ocak ayında 7 bin 108 lira olacak. Eğer istisna olmasaydı 8 bin 219 lira işveren maliyeti oluşacakken yeni vergi istisnasından dolayı bin 111 lira daha az maliyete katlanılmış olacak. Bu avantajın nedeni; 2022’de aylık net 5 bin lira ücret için işverenin artık daha az vergi (GV ve DV) yüküne katlanacak olması. Net 5 bin lira ücret için; daha az brüt ücret belirleneceğinden, (vergi ve) sigorta prim yükü de daha az hesaplanacak aynı zamanda. Eğer istisna devreye girmemiş olsaydı; net 5 bin lira ücret için ocak ayı brüt ücretinin 6 bin 995 lira olması gerekirdi. Halbuki yeni istisna düzenlemesi sonrası net 5 bin lira ücret için, 6 bin 49 liralık brüt ücret yeterli olacak.9 BİN 64 TL’LİK İSTİSNANet ücreti 5 bin lira olan bir çalışan için işverenin yıllık maliyetlerinin (Net ücret, vergiler ve sigorta primleri) toplamını da inceleyelim. Aylık net 5 bin lira ücretli bir çalışan için katlanılacak işveren maliyeti toplamı 2022’de 86 bin 218 lira olarak gerçekleşecek. Eğer yeni vergi istisnası devreye girmeseydi katlanılacak işveren maliyeti ise yıllık 102 bin 59 lira olarak gerçekleşecekti. Yeni vergi istisnasından dolayı işverenler ‘yıllık olarak’ 8 bin 608 liralık GV istisnasından ve 456 liralık DV istisnadan yararlanacaklar. Yıllık toplam 9 bin 64 liralık vergi istisnası (GV+DV) eğer 2022’de uygulamaya girmemiş olsaydı, net 5 bin lira ücretli çalışan için yıllık 13 bin 166 lira GV ve 659 lira DV Maliye’ye ödenecekken, vergi istisnası sonrası Maliye’ye 2 bin 266 liralık GV ve 101 liralık DV ödemesi yapılacak.Diğer net ücret önekleri için yıl içi işveren maliyetinin hangi ayda ne kadar oluşacağı da tablodan görülebilir.",2024-10-15 10:53:41
Yeni vergi avantajı kime ne getiriyor?,https://www.hurriyet.com.tr/yazarlar/ahmet-karabiyik/yeni-vergi-avantaji-kime-ne-getiriyor-41989445,"Asgari ücretlilerden vergi kesintisini kaldıran vergi istisnası daha yüksek ücretlilerde de avantaj sağlayacak.Asgari ücretlinin ‘istisna olmasaydı ödeyeceği vergi tutarı’ yüksek ücretlilerin vergi hesabında da ‘eksi’ olarak dikkate alınacak ve ücret bordrolarında (önceki yıllara göre) daha az vergi hesaplanacak. Daha az vergi hesaplanmasının olumlu etkisi ise ya çalışana ya da işverene yarayacak. Peki hangi durumda çalışana, hangi durumda işverene yarayacak?Brütten ücret hesaplanan işyerlerinde yeni vergi avantajı çalışanlara yarayacak. Yıl içinde; vergi diliminin artmasından dolayı net ücretleri azalabilen çalışanlar ‘brütten ücret hesaplanmasının’ belki de ilk defa bu yıl avantajını hissedecekler. Yıl içinde ilerleyen aylarda ocak maaşına göre daha az net ücret alan çalışanlar, asgari ücretliye uygulanan kadar gelir vergisi (GV) ve damga vergisi (DV) istisnası uygulanmasından dolayı net ücretlerindeki azalışı daha az hissedecekler.Brüt ücreti 8 bin lira olan bir çalışan örneği üzerinden; vergi istisnasının net ücreti nasıl etkilediğini inceleyelim... Önce ocak maaşı için kazancına bakalım sonra yıllık olarak ne kadar daha fazla net maaş elde edilecek, ona bakalım...Brüt 8 bin lira ücreti olan bir çalışan, önümüzdeki hafta yeni yılın ilk ücretini banka hesabında 6 bin 395 lira olarak görecek. Eğer istisna olmasaydı 5 bin 719 lira net maaş alacakken yeni vergi istisnasından dolayı ‘676 lira daha fazla net maaş’ elde etmiş olacak. Bu avantajın nedeni; 638 lira daha az GV’ nin ve 38 lira daha az DV’ nin çalışanın bordrosunda hesaplanacak olması... İşveren maliyetinden de bahsetmek gerekirse; ocak ayında brüt 8 bin lira ücret için, 9 bin 400 liralık işveren maliyeti oluşacak ve 12 ay boyunca bu tutarda bir değişiklik olmadan aynı maliyet geçerli olacak.Brüt 8 bin lira ücret örneği üzerinden; yeni vergi avantajının ‘yıllık olarak’ çalışana etkisi ise ‘9 bin 64 lira daha fazla net maaş’ olarak gerçekleşecek. Eğer istisna olmasaydı maaşlarından 15 bin 532 lira GV ve 729 lira DV kesilmesi gerekirken 8 bin 608 liralık GV istisnasının ve 456 liralık DV istisnasının uygulanması sonrası ise yıllık olarak toplam 7 bin 197 lira vergi (GV+DV) bordrolarda kesinti olarak yer alacak.Diğer brüt ücret önekleri için de; yıl içi net maaşın hangi ayda ne kadar çalışanın banka hesabına yatacağı tablodan görülebilir.Brütten ücret hesaplaması yapılan işyerlerinin aksine ‘Netten ücret hesaplaması yapılan işyerlerinde’ çalışanın net ücretinde aydan aya bir değişim yaşanmamakta. Bu kez işverenlerin maliyetleri (Net ücret+ vergiler+ sigorta primleri) aydan aya değişim göstermekte.YARIN: Hangi net ücret için 2022’de işveren maliyetlerinin hangi ayda ne kadar oluşacağını ele alacağız.",2024-10-15 10:53:42
İşte 'fenomen' vergisinin ayrıntıları,https://www.hurriyet.com.tr/yazarlar/ahmet-karabiyik/iste-fenomen-vergisinin-ayrintilari-41984196,"“ŞU tarihte, şu kadar para gelmiş banka hesabına... Peki vergisini ödedin mi?” diye soruyordu Maliye vatandaşa. Parayı alan kişilerin birçoğu da; hiçbir ticari deneyimi olmayan, hayata daha yeni atılmış gençlerdi...Sonrasında hem verginin aslı, hem cezası isteniyordu internet üzerinden reklam ve benzeri gelir elde edenlerden. Cezaya muhatap kişiler; bu kazançları elde ederken aynı zamanda vergi dairesine kaydolma, defter tutma, beyanname verme gibi ödevleri olduğunu da ancak cezadan sonra öğreniyorlardı...YÜZDE 15 KESİNTİGelir Vergisi Yasası’na eklenen bir maddeyle (Mükerrer 20/b.) ile artık Youtube, Facebook, Instagram ve Twitter üzerinden reklam ve benzeri gelir elde edenler için istisna geldi. (26 Ekim 2021 tarihli Resmi Gazete) Artık ne vergi ödeme yükümlülükleri var, ne de defter tutma-beyanname verme gibi ödevleri var. Hesaplarına para girişi olan bankalar, gelen paradan otomatik yüzde 15 kesinti (stopaj) yapacak, vergilendirme de kendiliğinden sonuçlanmış olacak. Ta ki gelen hasılat; yıllık (2022 için) 880 bin lirayı bulana dek… 880 bin lirayı aşan tutarda gelir elde edenler için bizzat beyanname verme-vergi ödeme yükümlülüğü başlıyor.KİMLERE UYGULANACAKBaşlıkta da yer alan kritik konu ise ‘internet sitesinde yayımlanan paylaşımlar için’ istisnanın olmaması. Genel hükümlere göre vergi ödevlerini yerine getirecek, kişisel internet sitesinde yayımladıkları içeriklerden gelir elde edenler...Yasanın uygulanmasına yönelik tebliğ de geçen hafta yayımlandı. (318 seri no.lu Gelir Vergisi Genel Tebliği, 12 Ocak 2022 tarihli Resmi Gazete) Tebliğde örnekle de (Örnek 12) açıklanıyor: Kişisel internet sitesinde yer alan videolarında yemek tarifleri yapan ve sitesinin belirli alanlarında reklamlar yayınlanmakta olan kişinin, bu reklamlardan elde ettiği kazançların istisna kapsamında değerlendirilemeyeceği belirtiliyor. Kişisel internet siteleri gibi elektronik ticaret siteleri ve haber sitelerinin de sosyal ağ sağlayıcısı olarak kabul edilmediği ve etkileşim amaçlı içeriğin ikincil ve yan hizmet olarak sunulduğu platformlarda faaliyette bulunan kişilerin bu faaliyetlerinden elde ettikleri kazançlar için istisna hükümlerinin uygulanmayacağı belirtiliyor.Maliye’nin uygulamaya yönelik yeni tebliğinden yola çıkarak vergi avantajının diğer kritik noktalarını da sırasıyla açıklayalım.İSTİSNA BELGESİ ZORUNLUİstisnadan faydalanmak isteyen kişilerin, ikametgâhlarının bulunduğu yerdeki vergi dairesine başvurarak istisna kapsamındaki faaliyetine ilişkin olarak ‘İstisna Belgesi’ almaları gerekiyor. İstisna belgesi alınmadan önce tabi ki vergi dairesinden mükellefiyet kaydının da açılması gerekiyor. Başkaca ticari faaliyetlerinden dolayı Maliye’de kaydı olanlar için ise; vergi dairelerine kayıtlı bu faaliyetlerin, istisna edilen faaliyetler arasında olduğunun tespiti sağlanacak veya uygun faaliyet kodunun tesisini müteakip kendilerine istisna belgeleri verilecek.TAHSİLAT BANKA ARACILIĞIYLAİstisnadan yararlanabilmek için söz konusu faaliyetler sonucu elde edilen tüm hasılatı tahsil etmek amacıyla Türkiye’de kurulu bankalarda hesap açılması şart koşuluyor. Yeni banka hesabı açılması yerine mevcut banka hesabı da kullanılabilecek. Banka hesabının bu amaçla kullanılacağına dair istisna belgesinin bankaya ibraz tarihinden itibaren bir ay içerisinde, banka hesaplarına ilişkin bilgilerin (banka adı, banka şubesi, iban numarası) vergi dairesine yazılı bildirimi gerekiyor.İŞLEMLERİN TARİFİİnternet ortamındaki sosyal ağ sağlayıcıları üzerinden metin, görüntü, ses, video gibi içerikler paylaşan sosyal içerik üreticisi gerçek kişiler ile akıllı telefon veya tablet gibi mobil cihazlar için uygulama geliştiren gerçek kişiler istisnadan yararlanabiliyor. Sosyal içerik üreticiliği faaliyeti kapsamında sosyal ağ sağlayıcıları üzerinden elde edilen; reklam gelirleri, sponsorluk gelirleri, bağışlar, hediyeler, bahşişler, ücretli abonelik gelirleri gibi gelirler istisna kapsamında dikkate alınacak. Sosyal içerik üreticileri tarafından internet ortamındaki sosyal ağ sağlayıcıları üzerinden elde edilen gelirlerin üçüncü taraf hizmet sağlayıcıları aracılığıyla elde edilmesi durumunda da istisnadan yararlanılabiliyor. İSTİSNADAN YARARLANAMAYANLARMobil cihazlar için uygulama geliştiren kişiler, geliştirdiği mobil uygulamayı bir yazılım şirketine sattığında elde ettiği kazanç istisna kapsamında sayılmayacak. Bu tip satışlar-kazançlar elektronik uygulama paylaşım ve satış platformları dışında olduğundan istisna kapsamında sayılmıyor. Bilgisayarlar için uygulama geliştiren ve geliştirdiği bu uygulamalar üzerinden reklam geliri elde edenler de akıllı telefon veya tablet gibi mobil cihazlara yönelik olmayan bu işlemler nedeniyle istisnadan yararlanamıyor.",2024-10-15 10:53:43
İşte yeni yılda mirasçıların ödeyeceği vergiler,https://www.hurriyet.com.tr/yazarlar/ahmet-karabiyik/iste-yeni-yilda-mirascilarin-odeyecegi-vergiler-41979016,"YENİ yılda uygulanacak asgari ücret, Motorlu Taşıtlar Vergisi gibi birçok kalemde güncelleme yapılırken Veraset ve İntikal Vergisi’ne (VİV) konu değerlerde de güncellemeler yapıldı. Hem ne kadar vergi istisnası uygulanacağı hem hangi değer üzerinden hangi oranda vergi uygulanacağı konusunda… VİV’de iki ana mükellef türü var. Birisi mirasçılar, diğeri bağış-hediye alanlar… Her iki mükellefiyet türü açısından 2022’de ne kadar değer için vergi istenmeyeceği (istisna uygulanacağı) ve hangi tutarlar üzerinden hangi oranda vergi uygulanacağını sırasıyla açıklayalım…YENİ DEĞERLER2022’de mirasçılara isabet eden hisselerin 455.635 lirası istisna. (2021 için 334.534 liraydı.) Füruğ (altsoy) bulunmaması halinde eşe isabet eden miras hissesinde istisna tutarı ise 911.830 lira (2021 için 669.479 liraydı.) Yeni yılda uygulanacak vergisel hadler 21 Aralık 2021 tarihinde Resmi Gazete’de yayımlandı. (VİV Kanunu Genel Tebliği, Seri No: 53) Ölüm halinde, mirasçıların dört ay içinde “veraset ve intikal vergisi” beyannamesi vermeleri gerekiyor. Ölüm Türkiye’de meydana gelmemişse ve/veya mirasçıların Türkiye’de bulunmaması durumlarında, beyanname verme süreleri farklılık gösterebileceğinden kişilerin kendi durumlarını ayrıca değerlendirilmesi gerekiyor. Veraset yoluyla intikal eden varlıkların değeri, istisna haddinin altında kalsa dahi yine beyanname verilmesi gerekiyor. Muristen mirasçılara veraset yoluyla hiçbir mal intikal etmemişse, bu durumun da bir dilekçe ile (beyanname verilmeksizin) vergi dairesine bildirilmesi gerekir.Aşağıdaki tabloda mirasçıların intikal eden varlıklar için hangi oranda (Yüzde 1’de, yüzde 10’a kadar) vergi ödeyeceği görülebilir. Ödemeler, üç yılda ve altı taksitte (her yıl Mayıs ve Kasım aylarında) yapılabiliyor.BAĞIŞ VE HEDİYELER2022 için güncel istisna tutarı olan 10.491 lirayı aşan değerdeki bağışlar için vergi hesaplanması gerekiyor. (2021’de istisna tutarı 7.703 liraydı.) Bağış ve hediyenin kimden geldiğine göre VİV oranları değişiyor. Anne, baba, eş ve çocuklardan bu hediyeleri alanlar için, verginin oranı yarı yarıya düşüyor. (Yüzde 5’den başlayıp intikal eden varlığın değerine göre yüzde 15’e kadar artıyor.) Hediyenin taşınır (menkul)-taşınmaz (gayrimenkul) olması da fark etmiyor. Mücevherat, otomobil, konut vb. tüm karşılıksız olarak edinilen varlıklar için aynı zamanda vergi yükümlülüğü de söz konusu. Bahsettiğimiz karşılıksız intikaller için beyanname verme süresi bir ay. Sonrasında ödeme, üç yılda ve altı taksitte (her yıl Mayıs ve Kasım aylarında) yapılabiliyor.GECİKME FAİZİNE DANIŞTAY’DAN ‘HAYIR’VERASET İntikal Vergisi’nde; mirasçıların ilk beyanında yer alan hesaplama ile Maliye’nin bu beyanı ‘değerleme ölçütleri’ açısından kontrol edip yeni bir hesaplama yapması sonrasında fark çıkabiliyor. Özellikle borsada işlem görmeyen hisse senetlerinin beyana esas değerleri arasında fark bulunabiliyor… Maliye, bu iki hesaplama arasındaki fark için gecikme faizi hesaplayabiliyor. Vergi Müfettişi Yiğit Yıldız, Lebib Yalkın Mevzuat Dergisi’nin son sayısında (2022 Ocak, Sayı: 217) konuyu incelemiş. Ve Danıştay’ın yeni tarihli bir kararına da yer vererek “vergi idaresi tarafından yapılan ikinci tarhiyat nedeniyle gecikme faizi işletilmesinin hukuka aykırı bulunduğunu’ belirtmiş. Danıştay 7. Dairesi bu kararı (01/02/2021 tarih, 2021/631 Karar No) oybirliği ile verilmiş.",2024-10-15 10:53:45
‘Satılık Boğaz Köprüsü’ Peki vergisi var mı?,https://www.hurriyet.com.tr/yazarlar/ahmet-karabiyik/satilik-bogaz-koprusu-peki-vergisi-var-mi-41974328,"Tapu dairesine gitmeksizin İstanbul’u parselleyip satan başkaları da var bu arada. Son dönemde haberlerde sık sık görüyoruz. Boğaz Köprüsü de, Galata Kulesi de, İstanbul’un bir çok tarihi ve turistik yerleri de bu kez sanal alemde parselleniyor, satılıyor. Öteki evrende (metaverse) adeta Sülün Osman gibi satış yapanlar var. Satılan sanal taşınmaz sayısı da şimdiden 10 binleri geçmiş durumda: Türkiye’de 20 bin, İstanbul’da 11 bini aşkın parselin satıldığı söyleniyor.SANAL TAŞINMAZLAR Sanal alemdeki gayrimenkullerin satışlarında tabii ki alıcı aldatılmıyor. Satılanın; elle dokunulamayan sanal bir taşınmaz olduğunu alıcı baştan biliyor. Ovr isimli oyun tabanlı Metaverse platformunda yer tahsisi yapılıyor. Bu alım satım işlemleri sonrasında neticede gelir de elde ediliyor. Gelir elde edildiği zaman da tabi ki o kritik soru akla geliyor: “Vergisi var mı?” Önce gerçek hayattaki gayrimenkullerin vergilendirilme koşullarını hatırlayalım.İŞLETMELERİN ALIM SATIMIEğer ticari faaliyet olarak (şahsen veya şirket olarak) gayrimenkul alım satımı yapılıyorsa bu işlemler ticari kazanç (şirketlerde kurum kazancı) sayılıyor. Ve ticari kazanç olduğunda da bir işyeri üzerinden bu faaliyetlerin yürütülmesi gerekiyor. İşyeri açılıp vergi dairesine kaydolduktan sonra defter tutma, beyanname verme gibi ödevlerin yerine getirilip ardından da yıllık kazanç üzerinden vergi ödeme yükümlülüğü doğuyor.ŞAHISLARIN ALIM SATIMITicari faaliyet olmadan şahsen gayrimenkul satışı yapılması durumunda ise alımın üzerinden 5 tam yıl geçip geçmediğine göre vergilendirme yapılıyor. Alış tarihinin üzerinden 5 yıl geçtikten sonra satışı yapılan gayrimenkuller için ‘ne kadar kazanç elde edilirse edilsin’ vergi ödenmesi gerekmiyor.Eğer 5 yıldan önce satış yapılmışsa bu kez ‘değer artış kazancı’ üzerinden gelir vergisinin ödenmesi gerekiyor. Alım satım üzerinden kazanç elde edenler; ertesi yıl mart ayında beyanname verirken alım değerinin üzerine enflasyon etkisini de ekleyerek kazancı daha aşağı çekebiliyor. Enflasyon etkisinin kazançtan düşülebilmesi için; alış ve satış ÜFE endeksleri arasında yüzde 10’dan fazla fark oluşması gerekiyor. (Satışın yapıldığı aydan bir önceki ay ve alışın yapıldığı aydan bir önceki ay endeksleri dikkate alınıyor.) Gelir vergisi beyannamesi verecekler ayrıca; gayrimenkul satış kazancı için uygulanan istisna tutarını da (2021 kazançları için 19.000 TL, 2022 için 25.000 TL) vergi hesabında dikkate alabiliyorlar.HENÜZ DÜZENLEME YOK Şimdi; sanal alemde kayıtlı gayrimenkul satışlarına bakalım. Bu satışları yapanlar ticari faaliyet çerçevesinde işlemleri gerçekleştirdiklerinde ticari kazanç kapsamında vergilendirilecektir. Devamlılık içinde ve organizasyon dahilinde olmadığı sürece; şahısların alım satım faaliyet işlemleri ise ‘değer artış kazancı’ kriterlerine göre vergilendirilecektir. Sanal alemdeki taşınmazlardan elde edilen kazançlara özel olarak henüz mevzuatta da bir düzenleme olmadığını, Maliye’nin açıklamalarında da henüz bu konunun yer almadığını da belirtmeliyiz. Ancak çok da uzun bir süre geçmeden bu konuda Maliye’de yaklaşımını açıklayacaktır. Çünkü bu konu; belli ki daha da fazla kişiyi kapsama alanına alarak kitleleri etkileyecek, alım satım yapan kişi sayısı da, işlem hacmi de artarak büyüyecektir.",2024-10-15 10:53:46
2022’de yüksek ücretlilerde maaş nasıl hesaplanacak?,https://www.hurriyet.com.tr/yazarlar/ahmet-karabiyik/2022de-yuksek-ucretlilerde-maas-nasil-hesaplanacak-41969772,"Yeni yılda asgari ücretlinin brüt ücretinden gelir vergisi de, damga vergisi de artık kesilmeyecek. Aylık brüt 5.004 lira üzerinden yalnızca sigorta primleri kesilecek, 4 bin 253 lira net maaş her ay asgari ücretlinin hesabına yatırılacak. Yıllık elde edilecek en az net maaş 51 bin 41 liraya yükselecek. 2021’e göre, 2022’de toplamda 17 bin 130 lira (yüzde 50 artışla) daha fazla yıllık net gelir elde edilecek.VERGİ AVANTAJLARIAsgari ücretli için konu netleşti. Şimdi, daha yüksek ücretlilerin maaşında neler değişecek onu inceleyelim. Onların maaşlarında da ciddi vergi avantajları oluştu. Tabi ki ücret gelirlerinin tamamı istisnaya tabi değil ancak ‘asgari ücretin istisna olan vergisi kadar tutar’ yüksek ücretlilerin maaş hesabında da, hesaplanan vergilerinden düşülecek. Böylece geçmiş yıllara göre yüksek ücretliler de daha az vergi ödeyecekler, dolayısıyla daha fazla net maaş elde edecekler. Asgari ücretin üstündeki maaşlar için yeni yılda uygulanacak vergi avantajının etkilerini, brüt 6 bin lira ve brüt 10 bin lira örnekleri üzerinden inceledik. Her iki örnek ücret için maaşların yeni yılda nasıl değişeceğine birlikte göz atalım.6 BİN TL İÇİN MAAŞ HESABI2021’de 6 bin lira brüt maaşı olan çalışanın aylık ortalama net maaşı 4 bin 355 lira iken 2022’de 4 bin 844 liraya çıkacak. Dolayısıyla brüt 6 bin lira ücret için 2022’de aylık ortalama 489 lira net maaş daha fazla hesaplanacak. Yıllık olarak net maaştaki artış ise 5 bin 866 lirayı bulacak. Yıllık toplam net maaşlar; 2021 için, 52 bin 259 lira iken 2022’de 58 bin 125 liraya çıkmış olacak. Hesaplamalarda; 2021’den, 2022’ye artan gelir vergisi dilimlerinin dikkate alındığını da ayrıca belirtmekte yarar var.Gelir vergisinde ve damga vergisinde -asgari ücretliye uygulanan kadar- istisna getirilmesiyle yüksek ücretlilerde de net maaş artışı sağlanmış oldu.Brüt 10 bin lira için yeni yılda net maaş hesabı10 BİN TL İÇİN MAAŞ HESABI2021’de 10 bin lira brüt maaşı olan çalışanın aylık ortalama net maaşı 6 bin 807 lira iken 2022’de 7 bin 347 liraya çıkacak. Dolayısıyla brüt 10 bin lira ücret için; yeni yılda aylık ortalama 540 lira net maaş daha fazla hesaplanacak. Yıllık olarak net maaştaki artış ise 6 bin 482 lirayı bulacak. Yıllık toplam net maaşlar 2021 için: 81 bin 679 lira iken 2022’de 88 bin 161 liraya çıkmış olacak.AGİ ARTIK YAZMAYACAKAsgari geçim indirimi (AGİ) her ne kadar net maaşa ilaveten işverenlerce çalışanlara ödenmiş olsa da aslında vergi iadesi gibi uygulanıyordu. Asgari ücretlinin maaşından yeni yılda vergi kesilmeyeceğinden AGİ’de olamayacak dolayısıyla. Yalnız asgari ücretliler değil daha yüksek ücretliler için de AGİ kalktı. Yüksek ücretlilere de yukarıda örneklediğimiz ‘asgari ücretliye uygulanan kadar vergi istisnası’ getirildi.Medeni durum ve çocuk sayısıyla birlikte artış gösteren AGİ, 2008 yılında uygulamaya girmişti. 2008’den önceki yıllarda ise; çalışanlar yıl boyunca topladıkları gıda, giyim sağlık vb. masraflarına ilişkin fiş ve faturaları vergi iade zarflarına yazarak işverenlerine veriyor ve işverenleri de kendilerine nakden vergi iadesi olarak ödeme yapıyorlardı. Vergi iade zarflarının yerine gelen AGİ’de, 14 yıl boyunca çalışan için artı bir değer olarak bordrolarda yer aldıktan sonra artık bordro kalemlerinin arasında yer almayacak.",2024-10-15 10:53:47
2022’de en az ücret net 4 bin 253 lira,https://www.hurriyet.com.tr/yazarlar/ahmet-karabiyik/2022de-en-az-ucret-net-4-bin-253-lira-41963291,"Çalışan, işveren ve hükümet; tüm tarafların mutabakatıyla asgari ücretin belirlenmiş olması da çalışma barışı için önemli. Dünkü Resmi Gazete’de brüt asgari ücret günlük 166.80 lira olarak yayımlandı. Aylıkta brüt 5 bin 4 liraya denk geliyor. Çalışandan kesilecek sigorta primleri (750.60) sonrası net 4 bin 253 liraya ulaşılıyor. Asgari ücretlinin brüt ücretinden, gelir vergisinin ve damga vergisinin kesilmeyeceği de açıklandı. Asgari ücret kadar gelire, vergi istisnasının nasıl uygulanacağını düzenleyecek yasa değişiklikleri de kısa sürede netleşecektir.İşverenin; brüt asgari ücrete ilaveten üstleneceği sigorta primlerinin (1.125,90) eklenmesi sonrası işveren maliyeti 6.129,90 lira olarak hesaplanıyor. Sigorta primlerini düzenli ödeyenlere sağlanan yüzde 5 prim teşviki sonrası işverenin maliyeti 5.879,70 lira olarak hesaplanıyor. (Tablo 1) Net asgari ücrette yüzde 50 artış yaşanmışken, işveren maliyetinde daha düşük oranda (yüzde 40) artış yaşanmış oldu. Bunun nedeni de; işverenin brüt maaş üzerinden artık Maliye’ye vergi ödemeyecek olması.KAYIT DIŞINDA DİKKAT!İşletmenin hazırladığı ücret bordrosunda bir problem yok, her şey nizami. Güncel asgari ücret üzerinden çalışanın bordrosu düzenleniyor ve net ücreti de çalışanın banka hesabına yatıyor. Ama bankadan para çeken kişi çalışan değil, patron! Bankamatik (atm) kartı çalışanın değil patronun elinde. Net maaşı bankadan patron çekiyor, bir kısmını (fiili net maaş) çalışana elden veriyor, kalan net maaş patronun kasasına gidiyor. Böylece iki farklı net maaş uygulanıyor, birisi çalışana elden verilen ‘fiili net maaş’, diğeri bankaya yatmış görünen ‘resmi net maaş’. Bu durumda çalışana aslında, fiilen asgari ücretin altında ödeme yapılmış oluyor. Ama bordro ve banka kayıtlarına bakarsanız her şey usulüne uygun.Geçmiş yıllarda da bu usulsüzlüğe dikkat çekmiştim. Görünürde usule uygun ama fiilen usulsüz işlemden, çalışan dışında usulüne uygun maaş ödeyen diğer patronlar da zarara uğruyor. Daha yüksek işçilik maliyetiyle piyasada haksız rekabete uğruyor. Aynı sektörde faaliyette gösteren işletmelerden; çalışanın atm-banka kartına el koyan işletme, daha düşük maliyetlerle sattığı ürünler için mal/hizmet fiyatlaması yaparken, usulüne uygun iş yapan işletmeler ise daha yüksek maliyetlerle mal/hizmet fiyatlaması yapıyor.",2024-10-15 10:53:48
Maliye’den bazı çalışanlara ek ödeme,https://www.hurriyet.com.tr/yazarlar/ahmet-karabiyik/maliyeden-bazi-calisanlara-ek-odeme-41960309,"Asgari ücret tutarı netleşince bizde pek tabi tüm yönleriyle ele alacağız. Çalışan için ne kadar brüt ücret uygulanacağını, ne kadar vergi -sigorta primi kesileceğini, ne kadar AGİ ödemesi yapılacağını ve nihayetinde ne kadar net maaş elde edilebileceğini kalem kalem açıklayacağız. İşveren için de aynı şekilde; işçinin brüt ücretine ilaveten ne kadar işveren sigorta payı üstleneceklerini dolayısıyla toplam maliyeti de tablo üzerinden açıklayacağız.BEYANNAME VERECEKLER Başlıktaki Maliye’den ek ödeme yapılacak çalışanların kimler olduğunu açıklayalım şimdi. CEO’lar, CFO’lar, diğer üst düzey çalışanlar, yüksek ücretliler. Bu çalışanların; Maliye’den ödeme almadan önce yapacakları kritik bir ödevlerini hatırlatalım öncelikle: Bu çalışanlar öncelikle beyanname verecekler. Evet; beyanname vermek deyince otomatikman ‘vergi ödemek’ akla geliyor. Beyanname verenler, neden Maliye’ye ödeme yapmak yerine, Maliye’den ödeme alsınlar ki?Yüksek ücretli çalışanların; geçen yıl mart ayına kadar vergi beyannamesi hazırlamaları söz konusu değildi. Tek bir işverenden ücret alan çalışanlar ne kadar yüksek ücret alsa da beyanname vermiyorlardı, işverenlerinin ücretleri üzerinden vergi hesaplayarak Maliye’ye verdikleri muhtasar beyanname ile yapılan bildirim yeterliydi. İlk olarak 2020 yılı gelirleri için 2021 mart ayında beyanname verdiler. Şimdi de; 2021 yılı gelirleri için önümüzdeki mart ayında beyanname verecekler.ÜCRET SINIRI NE KADAR Bu durumda ‘beyanname verecek yüksek ücretliler için en az ücret sınırı ne kadar?’ sorusu önem kazanıyor. Hemen açıklayalım onu da: 2021 yılı boyunca brüt 650 bin liranın üzerinde ücret geliri elde eden çalışanlar, maaşlarını ‘tek işverenden elde etmiş olsalar da’ mart ayında beyanname vermek zorundalar. (2021 Mart’a kadar; bir önceki yılki ücret gelirleri ne kadar yüksek olursa olsun tek işverenden alınan gelirlerin beyanı söz konusu değildi)Bu arada CEO’lar, CFO’lar ve diğer yüksek ücretli çalışanlar için yılın artık son günlerinde kritik bir konuyu da hatırlatmak gerekiyor. Birçok yüksek ücretli çalışanın vergi beyannamesi vermesi gerekeceğinden beyannamede yer alabilecek masraflarına ilişkin fatura vb. belgeleri yıl kapanmadan toplamaları da yerinde olacaktır.BEYANNAME VERMEK AVANTAJLIBeyanname verme zorunluluğu kapsamına dahil olan birçok çalışan ‘Bir de beyanname mi hazırlayacağız, karmaşık bir konu’ diyeceklerdir. Ancak; beyanname vererek bir yandan yasal ödevlerini yerine getirecekler diğer yandan vergi ödemeyip vergi iadesi alma imkanına kavuşacaklar. Peki vergi iadesi almanın koşulları nedir?Normalde beyanname vermeyen çalışanlar ‘çocuklarının özel okul faturalarını’ bordrolarında vergi hesabından düşemiyorlar, sağlık masraflarını da düşemiyorlar. Beyanname verecek çalışanlar ise; eğitim-sağlık masraflarını (belirlenmiş sınırlar dahilinde) vergi hesabında beyannamede düşerek yeni bir vergi hesaplayacaklar. Bu masraflar dikkate alındığında; yıl içinde (işverenlerin Maliye’ye ödedikleri) bordrolarında verginin daha yüksek olduğunu görecekler, kendi hesapladıkları (eğitim, sağlık masraflarını düşerek) vergi ile, yıl içinde işverenlerinin bordro üzerinde hesapladıkları verginin farkını Maliye’den nakden iade alabilecekler.MASRAFLARIN İNDİRİM YÜZDELERİBeyan edilecek gelirin yüzde 10’u ile sınırlı eğitim ve sağlık harcamaları…. Beyanname verecek ücretliler kendileri, eşi ve küçük çocukları adına ödedikleri masrafları beyannamede indirim olarak dikkate alabiliyor.Eğitim ve sağlık masraflarının dışında, hayat ve özel sigorta primleri de ücret gelirinden beyannamede düşülebiliyor. Hayat sigorta primlerinin yarısı vergi hesabında dikkate alınabiliyor. özel sağlık sigortası poliçelerininse tamamı indirim konusu yapılabiliyor. Her durumda indirim yapılabilecek poliçe tutarları; ücretin yüzde 15’ni ve asgari ücretin yıllık tutarını (2021 için; 42 bin 930lirayı) geçemiyor. Özel sigorta primlerinin; gelirin elde edildiği yılda ödenmiş olması ve ücret geliri elde edenlerin yıl içinde (işvereninin hesapladığı) ücret hesabında dikkate alınmamış (indirilmemiş) olması da gerekiyor.Ücret geliri elde edip beyanname verecek çalışanlar bağışları da gelirlerinden düşebiliyorlar. Kızılay ve Yeşilay gibi yardım kuruluşlarına yapılan bağışlar için herhangi bir sınırlama yokken, vergiye tabi kazancın yüzde 5’ine kadar sınır tanınmış bağış türleri de var. (Gelir Vergisi Kanunu Md. 89)BİRDEN FAZLA İŞVERENDEN MAAŞ ALANLARBİRDEN fazla işverenden ücret alıp, 2021 yılı içinde elde ettiği toplam ücret tutarı 650 bin lirayı geçenler de beyanname vermek zorunda. 2021 yılı içinde birden fazla işverenden ücret almış çalışanlar; herhangi bir ücreti seçerek (hariç tutarak) diğer ücretlerin toplamının 53 bin lirayı aşıp aşmadığını kontrol edecek ve eğer aştığını görürse, hariç tutulan ücret de dâhil olmak üzere ücret gelirlerinin tamamını beyan edecek.   Not: 2021 yılında beyana tabi ücret geliri elde edenler önümüzdeki mart ayında yıllık gelir vergisi beyanname vereceklerinden, bu beyan döneminde beyanname hazırlanırken dikkat edilmesi kritik konuları ayrı bir yazıda tüm yönleriyle ayrıca değerlendireceğiz.",2024-10-15 10:53:49
CEO’dan yönetim kuruluna bilgi akışında kritik yanılgı,https://www.hurriyet.com.tr/yazarlar/ahmet-karabiyik/ceodan-yonetim-kuruluna-bilgi-akisinda-kritik-yanilgi-41955289,"Anonim şirketlerde; yönetim kurulu, şirketi yönetir. Yaptığı işlemlerden dolayı sorumluluk da yönetime aittir. Özellikle çok ortaklı anonim şirketlerde, farklı grup pay sahipleri, farklı yönetim kurulu üyeleri ile temsil edilirler. Ve tabi ki, her yönetim kurulunun da bir başkanı olur. BAŞKAN DA İZİN ALMALI1956 tarihli, (6762 sayılı) eski Türk Ticaret Kanunu (TTK) yarım asırdan fazla yürürlükte kalmıştı. 2012 Temmuz’dan sonra 6102 sayılı yeni TTK’nın yürürlüğe girdi. Yeni TTK’da kurul üyelerinin şirketten bilgi almasına yönelik özel düzenlemeler yer alıyor. Eski yasada bu hakların yer almamasından da kaynaklı olarak şirket uygulamalarında bilgi alma açısından bazı yanılgıların oluştuğunu görüyoruz. Yönetim kurulu başkanının, şirketten-çalışanlarından dilediği bilgiyi veya belgeyi dilediği zaman alabileceği hususundaki yanılgıdan bahsediyorum. Aslında başkan da üyeler de, ‘toplantı dışında’ şirketten bilgi alırken izin almak zorunda. Dolayısıyla yasaya göre, bilgi alma açısından başkanın, diğer üyelerden bir üstünlüğü bulunmuyor. Evet; üyeler ancak başkanın izniyle ‘toplantı dışında’ bilgi alabilir, doğru. Ancak başkan da, toplantı dışında ancak kurulun izniyle bilgi alabilir. Dolayısıyla şirketin CEO’su, genel müdürü ya da diğer müdür ve çalışanları, “Başkan bizden bilgi istedi, vermek zorundayız, üye bizden bilgi istedi, veremeyiz” derlerse yanılırlar. Diğer yönetim kurulu üyeleri, nasıl başkandan izin aldıktan sonra şirketten bilgi alabilirse, başkan da ancak kuruldan izin alarak aynı şekilde bilgi alabilir. YASAL DÜZENLEMEYE GİRDİ2012’ye kadar geçerli olan eski TTK da; üyelerin toplantı dışında bilgi alma hakları yer almıyordu. Yeni TTK ile ‘üyelerin toplantı dışında da bilgi alma hakları düzenlendi. Üyelerin de, başkanın da toplantı dışında bilgi alma hakları izne bağlanarak yasa metninde yer aldı. Yönetim kurulu toplantıları sırasında zaten her üye şirketin tüm iş ve işlemleri hakkında bilgi isteyebilir, soru sorabilir, inceleme yapabilir. Bir üyenin istediği, herhangi bir defter, defter kaydı, sözleşme, yazışma veya belgenin yönetim kuruluna getirtilmesi, kurulca veya üyeler tarafından incelenmesi ve tartışılması ya da herhangi bir konu ile ilgili yöneticiden veya çalışandan bilgi alınması reddedilemez. Reddedilmişse üye, şirketin merkezinin bulunduğu yerdeki asliye ticaret mahkemesine başvurabilir. Mahkeme istemi dosya üzerinden inceleyip karara bağlayabilir, mahkemenin bu kararı kesindir. Yönetim kurulu toplantılarında, yönetim kurulunun bütün üyeleri gibi, şirket yönetimiyle görevlendirilen kişiler ve komiteler de bilgi vermekle yükümlüdür. Bir üyenin bu konudaki istemi de reddedilemez; soruları da cevapsız bırakılamaz. (TTK Md.392) Bu arada, yeni TTK ile tek ortaklı anonim şirket kurulabilmesine ve tek kişiden oluşan yönetim kurulu oluşturulabilmesine imkan tanındığını da ayrıca belirtmekte yarar var.İNCELEMEYİ NEREDE YAPACAK?Vergi Usul Kanunu’nda (VUK); öteden beri vergi incelemesi için ‘iş yerinde yapılır’ şeklinde yazıyordu. Artık yasada ‘dairede yapılır’ yazıyor. (VUK Md. 139) İncelemeye giren işletmelerden defter ve belgelerini daireye getirmesi yazılı olarak istenecek. İnceleme dairede yapılırken, iş yerinde tespit yapılması ve çalışmalarda bulunulması yine mümkün. İncelemeye girenlerin talep etmesi ve iş yerinin müsait olması halinde inceleme iş yerinde de yine yapılabilecek. 7338 sayılı kanunla yapılan bu değişiklik 2022 Temmuz’dan itibaren yürürlüğe girecek. 26 ekimde Resmi Gazete’ de yayımlanan 7338 sayılı kanunla, vergi incelemesiyle ilgili bir değişiklik daha yapıldı. Değişiklik öncesi uygulamaya göre; incelemeye başlanmadan önce inceleme elemanı tarafından hazırlanan incelemeye başlama tutanağının karşılıklı olarak imzalanması esastı. Değişikliğin yürürlüğe girmesinden sonra artık bu tutanak tutulmaksızın, inceleme konusunu içeren bir yazının mükellefe tebliği ile vergi incelemesine başlandığı kabul edilmiş olacak. Bu değişiklik de 2022 Temmuz’dan itibaren yürürlüğe girecek.",2024-10-15 10:53:52
Çatkapı haciz bu kadar kolay mı?,https://www.hurriyet.com.tr/yazarlar/ahmet-karabiyik/catkapi-haciz-bu-kadar-kolay-mi-41952782,"Onun dışında adi borç için şok haciz yaşanmaz. Alacaklı da tahsil edemediği alacağını tabi ki dava açıp mahkemeye başvurabilir. Ama haciz olmaksızın mahkemede görülen dava, zaman alan bir süreçtir. Mahkemede konu masaya yatırılır, taraflar iddialarını ve delillerini mahkemeye sunar. Dolayısıyla vadesi geçmiş çek-senet sözleşme olmadan hiç kimsenin ‘bir sabah ansızın banka hesapları, itibarı’ yerle bir edilemez.  VADESİ 2023Ama oldu. İstanbul’da daha birkaç ay önce... Sanayici dostum şöyle anlattı: “Değil çek-senet, sözleşme dahi yok alacaklı ile aramda. Ve en önemlisini söyleyeyim; borcumun vadesi de 2023. Yani daha vadesinin dolmasına iki yıl var.” Peki nasıl oluyor da haciz geliyor?  “Ben de bilmiyorum, bir sanayicinin on yıllara dayanan emekle inşa ettiği itibarı nasıl böyle iki dakikada yerle bir edilebilir? Bir sabah şirketimin banka hesaplarına haciz geldiği bilgisiyle uyandım. Müşterilerime de haciz ihbarnameleri gitmiş, alacaklarım da bloke edildi. Müşterilerim mal almayı kesti. Haczi duyan tedarikçilerimden panikle noterden yazı gönderenler oldu. Saatler içinde; çalışanlarımın kredi kartları kilitlendi, şirket araçlarım akaryakıt alımına kapatıldı. Piyasaya gecikmiş borcum yok, devlete vergi-prim borcum yok, çalışanlarıma bir kuruş borcum yok.  Neden hacze muhatap oluyorum?” BÜYÜK RİSK VARHakikaten enteresan, haciz gönderilen firmanın kimseye gecikmiş borcunun olmaması. Yıllarını Ar-Ge’ye, ürün geliştirmeye, yatırıma adamış sanayici ‘pişmiş tavuğun başına gelir mi bilmem bu’ dediği olayın detaylarını hararetle anlatmaya devam etti. “Sonradan öğrendim ki, iyi niyetli olmayan alacaklı, alacağının 2023 tarihli vadesinden mahkemeye bahsetmezken, ihtiyati haciz dilekçesine şirketim için ‘mal kaçırma duyumu aldıklarını’ yazmış. Yahu benim ürünlerim tüm Türkiye’de raflarda. Fabrikam da makinalarım da yerinde. Nasıl mal kaçırayım ben? Neden belgelendirilme ihtiyacı görülmeden, ‘mal kaçırdığım duyumu’ iddiası mahkemede ciddiye alınır? Kaldı ki alacaklıya teminat olarak sunduğum -borcun kat be kat üzerinde- varlıklarım da vardı. Çek-senet sözleşme yokken aslı olmayan ‘mal kaçırma duyumu’ üzerine mi hacze muhatap oldum?  Olamaz, böyle bir karar çıkamaz. Eğer mahkemeler böyle bir karar verebiliyorsa; o zaman tüm işletmeler için de büyük risk var. Her işletmeye iyiniyetli olmayan birileri böyle iddialarla gelebilir, çek-senet vermedikleri halde, işyerlerinde faaliyetlerini kendilerince devam ettirirlerken, vadesi gelmeyen bir borçları için işyerleri-banka hesapları şok bir hacizle haksızca boşaltılabilir. Mevzuatta önlem alınsın, ben yandım başkası yanmasın.” MAHKEME GÜN VERDİYüzlerce çalışanının sorumluluğunu da taşıdığını söyleyen sanayici patron hacze itirazdan da bahsetti: “İhtiyati haciz kararına itiraz ettik tabi ki, mahkeme 20 gün sonrasına gün verdi. İyi de benim hesaplarıma saatler içinde haciz kondu, müşterilerime, tedarikçilerime konuyu izah edemedim, tüm işlerim kilitlendi, mal alamadım, mal satamadım. Haciz saatler içinde konuluyor, itirazlarımın dinlenmesi için günlerce bekleniyor. Tabi ki tazminat davası açacağım ama ne kadar masraf edip ne kadar yıl bekleyeceğim bu tazminat davasının sonuçlanması için belli değil. Yapanın yanına kâr kaldı aslında.” Konuyu uzman hukukçulara sordum. Onlar da ‘ihtiyati haczin’ uygulamada ancak vadesi geçmiş çek-senet gibi kıymetli evrak olduğu durumlarda ya da yasanın aradığı şartların (adresini terk etme, mallarını hızla başkalarına alacaklılarından kaçırma kastı ile devretme, kısaca alacağı karşılıksız bırakmaya yönelik eylemlerde bulunulduğunun tespit edilmesi gibi) oluşması durumunda muaccel olmayan / vadesi gelmemiş alacaklara muacceliyet tanınması istenerek  devreye girdiğini, ancak kesin olarak herhangi bir teminata bağlı alacaklara ihtiyati haciz kararı verilemeyeceğini, İcra İflas Kanunu’nda yer alan ‘ihtiyati haciz’ müessesinin istisnai olarak ve güçlü delillerle ancak uygulanabileceğini, yanlış uygulamaların borçluda ‘telafisi imkânsız kayıplara yol açabileceğini’ söylediler.  İhtiyati haciz, ‘vadesi geçmiş çek-senet, sözleşme vb. belge olmaksızın’ uygulandığında iyi niyetli borçlular, işletmeler, sanayiciler yıllardır biriktirdikleri varlıklarını, daha da önemlisi itibarlarını kaybediyorlar. Adresi belli, fabrikası-işyerleri faal, çalışanları kayıtlı aktif işletmelerin, yaşanan olaydaki gibi zorda kalmamaları için keyfi ihtiyati haciz uygulamalarını caydırmaya yönelik yasal ve idari tedbirlerin acilen devreye alınması gerekiyor. Çünkü haksız ihtiyati hacizle alacaklı, borçluya çok hızlı hasar verebiliyorken, haksız hasar gören ise eğer hukuki-maddi mücadele gücü de kalmışsa hasarın tazminini yıllara yayarak ve gecikmiş adaletle ancak geri alabiliyor. NE DEĞİŞTİ?İşletmeler, süresinde tahsil edemedikleri alacaklarını gelirlerinden düşebiliyorlar. Şüpheli alacak karşılığı ayrılarak bu tutarların vergi hesabından düşülebilmesi için Vergi Usul Kanunu’nda (Md. 323) belirlenen temel kriterler şöyle; Dava ve icra safhasında bulunan alacaklar gider yazılabiliyor. Ve yapılan protestoya veya yazı ile bir defadan fazla istenilmesine rağmen borçlu tarafından ödenmemiş bulunan ‘dava ve icra takibine değmeyecek derecede küçük’ alacaklar gider yazılabiliyor. Şimdi 7338 sayılı kanunla yapılan değişiklikle (26 Ekim 2021 tarihinde yürürlüğe girerek) yasadaki ‘küçük alacaklar’ ifadesi yerine ‘3 bin liraya kadar alacaklar’ ifadesi gelerek konu somutlaştırılmış oldu. Şüpheli alacaklar içinden; sonradan tahsil edilen miktarlar olursa, bu tutarların tahsil edildikleri dönemin kâr - zarar hesabına intikal ettirilmesi gerekiyor.",2024-10-15 10:53:53
Varlık satışında ‘vergi avantajı’,https://www.hurriyet.com.tr/yazarlar/ahmet-karabiyik/varlik-satisinda-vergi-avantaji-41950296,"NORMALDE; şirketler kayıtlarında yer alan bina, makine, kamyonet vb varlıklarını sattıklarında kazanç üzerinden (kurumlar) vergisini de öderler. Ancak işletmelerin bu sattıkları varlığın yerine yenisini alma düşünceleri varsa vergi üç yıl boyunca ertelenebiliyor. 2021’de yapılan bir varlık satışı örneği için; kazanç üzerinden ödenmesi gereken kurumlar vergisi 2024 dönemine kadar ertelenebiliyor. Eğer bu üç yıl boyunca satılan varlığın yerine yenisi alınmazsa da sorun yok, üç yıllık erteleme yine geçerli. Satıştan sonraki üç yıl içinde yeni varlık alımı yapıldığı durumda ise yeni varlığın amortismanından da mahsup edilebiliyor kazanç.Yenileme fonu Vergi Usul Kanunu’nda öteden beri yer alıyor. (Md. 328) Yeni yapılan düzenleme (7338 sayılı yasa) ile ‘finansal kiralama yoluyla edinilen varlıklar’ için de ‘yenileme fonu’ avantajından yararlanılabilecek. Yeni düzenleme ile; üç yıllık sürenin satışın yapıldığı yıldan mı, takip eden yıldan mı başlayacağı tartışması da son buldu, satışı izleyen yıldan itibaren üç yıl hesaplanacak. Satış sonrası yenilecek varlık için “benzer mahiyetteki” ifadesi de yeni düzenleme ile yasaya girerek uygulama genişletilmiş oldu.KRİTİK NOKTALARAmortismana tabi iktisadi kıymetlerin satışından kaynaklı kazancın vergisini erteleme imkânı tanıyan ‘Yenileme fonunun’ diğer kritik noktalarını da belirtelim: “Sadece bilanço esasına göre defter tutan mükellefler yararlanabiliyor, işletme hesabı esasında defter tutanlarla, serbest meslek kazanç defteri tutanlar bu uygulamadan yararlanamıyor. Satılan varlığın yenilenmesi veya benzer mahiyetteki bir varlığın edinilmesi, işin niteliğine göre zorunlu bulunur veya bu hususta işletmeyi idare edenlerce karar verilmiş ve teşebbüse geçilmiş olursa, satıştan doğan kâr, satışın yapıldığı tarihi takip eden üçüncü takvim yılının sonuna kadar pasifte geçici bir hesapta tutulabilir. Bu süre içinde, satılan varlığın yenilenmesi veya benzer mahiyetteki bir varlığın edinimi gerçekleşmezse, geçici hesapta tutulan kâr, satışın yapıldığı yılı takip eden üçüncü takvim yılının kâr ve zarar hesabına eklenir.GAYRİMENKULDE % 50 İSTİSNAPasifte geçici bir hesapta tutulan kâr, satışı yapılan iktisadi kıymetin yerine iktisap edilen yeni kıymetlerin amortisman ayrılabilecek tutarından fazla ise bu fazlalık, satışın yapıldığı yılı takip eden üçüncü takvim yılının kâr ve zarar hesabına eklenir. Satışın yapıldığı yılı takip eden üçüncü takvim yılının sonundan önce işin terki, devri veya işletmenin tasfiyesi hâlinde pasifte geçici bir hesapta tutulan kâr o yılın kâr ve zarar hesabına eklenir.Gayrimenkul satışında; diğer varlıkların satışında olmayan bir avantaj daha var şirketler için. Kazancın yarısı vergiden istisna olabiliyor. Gayrimenkulün edinim tarihinin üzerinden iki yıl geçip sonrasında satış olduğunda, kazancın yarısı vergiden istisna edilebiliyor. Kalan yarısı üzerinden; güncelde yüzde 25 oranında kurumlar vergisi ödeniyor. Kurumlar Vergisi (KV) istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon” hesabında tutulması gerekiyor. Satış bedelinin, satışın yapıldığı yılı izleyen ikinci takvim yılının sonuna kadar tahsil edilmesi de gerekiyor ayrıca.Şirketler, gayrimenkulleri edindikten iki yıl geçtikten sonra sattıklarında KDV de hesaplamıyor. Kurumların bu amaçla ellerinde bulundurdukları gayrimenkullerin satışında, KV açısından da KDV açısından da istisnadan yararlanması mümkün olamıyor.VERGİSİZ VARLIK BARIŞI İÇİN SON BİR AYVERGİSİ varlık barışından yararlanabilmek için son bir ay artık... Normalde 30 Haziran’da süre dolacakken, Cumhurbaşkanı Kararı ile altı ay daha süre uzatımı yapılmıştı. Vergi ödemeksizin ve incelenmeme güvencesi edinilerek yurt dışından getirilecek varlıklar için; öncelikle 31 Aralık 2021’e kadar bildirim yapılması, bildirimden sonraki üç ay içinde de varlıkların Türkiye’ye getirilmesi gerekiyor. Türkiye’deki banka veya aracı kuruma varlıklarını bildiren ve ardından ülkeye getiren kişinin (veya şirketin) varlıkları serbestçe tasarruf hakkı mevcut. Yurtiçi varlıklar içinse vergi dairesine bildirim yapılması gerekiyor. Bu bildirim için de 31 Aralık 2021 son tarih. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamına giriyor. Yurtdışı varlıkların bildiriminden farklı olarak, ayrıca taşınmazlar da vergi dairesine varlık barışı kapsamında bildirilebiliyor.",2024-10-15 10:53:54
Asgari ücrette bu yıl ‘oybirliği’ ihtimali,https://www.hurriyet.com.tr/yazarlar/ahmet-karabiyik/asgari-ucrette-bu-yil-oybirligi-ihtimali-41945212,"Asgari ücretin belirlenme sürecini bu üç taraf birlikte yürütüyor. Dolayısıyla üç taraf da aynı yönde açıklama yapmışken dileyelim bu yıl asgari ücret mutabakatla belirlensin. Çalışma barışına da ciddi katkı sağlar oybirliğiyle belirlenecek asgari ücret. 2019 yılında da asgari ücreti oybirliğiyle belirlenmişti. Asgari ücret geçmiş yıllarda genelde işçilerin muhalefetine karşılık hükümet ve işverenin çoğunluk oylarıyla belirlendi. 2016’nın asgari ücreti belirlenirken bir sürpriz olmuş ve işverenin muhalif kalmış, hükümet ve işçi temsilcilerinin oy çokluğuyla ücret kesinleşmişti. Yüzde 30 oranında artışla net 1.000 liradan, 1.300 liraya çıkmıştı. 2016’dan bugüne hangi yıl hangi tutar ve oranda asgari ücretin artış yapıldığı ve belirleyen tarafların oy tercihleri aşağıdaki tablodan görülebilir.Asgari Ücret Tespit komisyonu, en az on üyenin katılımı ile toplanıyor ve oyların çoğunluğu ile karar alınıyor. Oyların eşitliği halinde, başkanın bulunduğu taraf çoğunluğu sağlamış sayılıyor. Kararın Resmi Gazete’de yayımlanması sonrasında yeni yılın asgari ücreti yürürlüğe giriyor. Asgari Ücret Tespit komisyonunda; Hükümet adına Çalışma ve Sosyal Güvenlik Bakanlığı, işçiler adına Türk-İş, işverenler adına TİSK yer alıyor.AGİ MAAŞI NASIL ARTTIRIYORÇalışanlar her ay bordrolarında görür Asgari Geçim İndirimi (AGİ) kalemini. İşverenler bu tutarı bir yandan çalışanlarına öderken diğer yandan Maliye’ye ödeyecekleri gelir vergisinden düşerler. Hesaplanan AGİ, çalışanlara (net ücrete ilaveten) ödenir. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor. 2021 için bu tutar bekâr bir çalışan için aylık 268,31 liraya denk gelmekte.Çalışmayan eş ve çocuklardan dolayı çalışanlara ilave olarak ödenecek AGİ tutarları Tablo II’ den görülebilir.",2024-10-15 10:53:55
Elon Musk ‘vergisi’ için hisse satarken Türkiye’de durum ne?,https://www.hurriyet.com.tr/yazarlar/ahmet-karabiyik/elon-musk-vergisi-icin-hisse-satarken-turkiyede-durum-ne-41940039,"3.5 milyon kişi de Musk’ın Twitter’daki anketine katılmış, oy kullanmış. Çoğunluk ‘sat’ demiş. ‘Zenginin malı züğürdün çenesi yorar’ misali... 20 milyar dolarlık hisse satışının esas nedeni de vergi diyorlar... Satmasa servet vergisi ödeyecek deniliyor... Peki bizde durum ne? Hisse sahiplerine vergi var mı Türkiye’de” Kendisi de şirket ortağı olan bir arkadaşım söyledi bu sözleri... Evet; Elon Musk, hisse satış kararının vergiyle ilgisi olduğunu kendisi söylüyor zaten... Milyarderler vergisi ABD Kongresi’nde onaylanırsa Musk elindeki servet üzerinden yüklü bir vergi ödeyecek belli ki.SATILMADAN ALINMIYORBiz, Türkiye’deki duruma göz atalım şimdi... Hisse senetleri satılmadan gelir vergisi alınmıyor öncelikle onu söyleyelim. Borsada işlem gören hisse senetleri satılsa da ‘sıfır oranlı’ stopaja tabi ve beyana da tabi değil... (“Menkul Kıymet Yatırım Ortaklığı” hisse senetleri 1 yıldan fazla süre ile elde tutulmamış ise %10 stopaja tabi.) Halka açık olmayan şirket hisselerinde ise anonim şirket ve limited şirket hisselerini ayrı ayrı ele almak gerekiyor.ANONİM ŞİRKETLERHalka açık olmayan anonim şirketlerin hissedarları, ilk edinimden sonraki iki yıl içinde hisse senetlerini sattıklarında elde ettikleri kazanç üzerinden vergi ödemeleri gerekiyor. Hisse senetini iki yıl elde tutup sonra satarlarsa bu kez vergi istenmiyor. Kazancın ne kadar olduğunun önemi de yok, iki yıl boyunca elde tutulan hisse senetleri satıldığında elde edilen kazanç için beyanname vermek de gerekmiyor, vergi ödemek de gerekmiyor. Kritik konu ise; iki yıllık pay sahipliğinin ‘basılı hisse seneti’ ile ispatlanıyor olması... Eğer şirket, hisse seneti bastırmamışsa, hissedarın pay sahipliği yalnızca pay defteri ve diğer defterlerde görünüyorsa, ortağın iki yıllık süreyi geçen pay sahipliğinin vergisel açıdan anlamı olmuyor. Hisse seneti bastırılmayan anonim şirketlerde iki yıldan fazla ortak kalınsa dahi, kazanç elde eden hissedarın kazancı üzerinden gelir vergisi ödemesi gerekiyor. Dolayısıyla şirket paylarını gösterir hisseleri, basılı hisse senetine bastırmamış şirketlerin olası satıştaki vergi avantajını düşünerek bu eksikliği gidermesi gerekiyor.LİMİTED ŞİRKETTE AVANTAJ YOKLimited şirket hisselerini satan ortaklar iki yıllık süre geçmiş de olsa, geçmemiş de olsa her durumda kazanç üzerinden vergi öderler. Dolayısıyla limited şirket ortakları için; iki yıl ortak olarak kalmanın herhangi bir avantajı yok.ORTAKLARIN KÂR PAYI KAZANÇLARIŞirketle ortaklığı devam ederken de pay sahipleri ‘kâr payı’ kazancı elde edebilirler. Kâr payı kazancı, şirketten ortağa ödenirken ilk vergilendirme ödeme sırasında stopajla (yüzde 15) başlar. Yıllık brüt-stopaj dahil 106 bin lirayı (Net: 90 bin 100) aşan kâr payı elde eden ortaklar ertesi yıl mart ayında ayrıca gelir vergisi beyannamesi verirler. (Varsa tevkif suretiyle vergilendirilmiş beyana tabi diğer menkul sermaye iratları ve gayrimenkul sermaye iratları da dikkate alınır.) Her beyanname veren ortak vergi ödemez ama. Hatta vergi iadesi alabilecek ortaklar da olabilir.",2024-10-15 10:53:56
Asgari ücrette 5 olasılık,https://www.hurriyet.com.tr/yazarlar/ahmet-karabiyik/asgari-ucrette-5-olasilik-41935142,"ASGARİ ücretteki artış beklentisi 2022’de önceki yıllara göre daha yüksek. Enflasyon oranı yeni asgari ücretin belirlenmesinde ilk kriter olacak... Diğer yandan çalışan temsilcileri de, işveren temsilcileri de ve hükümet de enflasyonun karşısında asgari ücretlinin korunması gerektiğini belirtiyor. Şimdi gözler aralık ayındaki asgari ücret tespit komisyonunun toplantılarında olacak. Yaklaşık 8 milyon kişi asgari ücretle geçiniyor. Belirlenecek asgari ücret; çalışanların büyük çoğunluğu için tek ‘gelir kalemi’. Aynı zamanda bu ücreti ödeyen işverenleri için de önemli bir ‘gider kalemi’.GEÇMİŞTE NE OLDUAsgari ücretin belirlenmesiyle yalnızca asgari ücretlilerin net maaşları kesinleşmiyor. Aynı zamanda ücretler üzerinden hesaplanan sigorta primlerinin en az ve en çok (7,5 katı) tutarlarını da belirliyor. Çalışan vergi hesapları da ücret üzerinden yapılıyor. Asgari geçim indirimini de (AGİ) asgari ücret belirliyor. İşsizlik ödeneği de, kıdem ve ihbar tazminat hesaplamaları da, isteğe bağlı sigorta primleri de SGK idari para ceza tutarları da yeni asgari ücretten direkt etkilenecek.2022’nin asgari ücret tahminlerinden önce geçmiş üç yılı hatırlayalım... 2021’e girerken asgari ücret yüzde 21.56 artmıştı: 2.325 liradan, 2.826 liraya 501 lira artmıştı. 2020’ye girerken yüzde 15.03 artmıştı: 2.021 liradan 2.325 liraya, 304 lira artmıştı. 2019’a girerken ise yüzde 26.06 artmıştı: 1.603 liradan 2.021 liraya 418 lira artmıştı. Peki bu yıl ne kadar artacak? 2022’de asgari ücretlinin net maaşı ne kadar olacak? Tabi ki 2022 için kesinleşecek ücreti kuruşlu tahmin etmek mümkün değil... İşçi, işveren ve hükümetten temsilcilerin olacağı tespit komisyonu aralık ayında uzun toplantılar yaparak asgari ücreti belirleyecek. Ancak ‘olası asgari ücret ne kadar olabilir, hangi aralıkta belirlenebilir ve bu tahmin edilen asgari ücret üzerinde hesaplanacak vergiler ve sigorta primleri ne kadar hesaplanacak, işveren maliyeti ne kadar olacak?’ bu soruların cevabını şimdiden örnek ücretler üzerinden açıklayabiliriz...MALİYET DEĞİŞİMİHalihazırda; net 2 bin 826 lira olarak hesaplanan asgari ücretin yeni yılda (en az) 3 bin 500 lira, (en çok) 4 bin 500 lira aralığı arasında belirlenebileceğini varsayarak beş farklı net ücret için vergi-sigorta-işveren maliyetlerini ve değişimlerini gösteren tablo hazırladık. Tabloda net 3 bin 500 lira (yüzde 24 artış) ile net 4 bin 500 lira (yüzde 59 artış) aralığında beş farklı olası asgari ücret tutarları yer almakta. Her bir olası asgari ücret tutarı üzerinden çalışana ne kadar ilave AGİ ödeneceği ve brüt ücret üzerinden kesilecek vergi ve sigorta primlerinin kaç liraya denk geldiği yer almakta. Ayrıca işverenin her bir asgari ücretli çalışan için yükleneceği tüm maliyetin de (net maaş + sigorta primleri + vergiler) ne kadar hesaplanacağı yer almakta.Tablodaki asgari ücret tahminlerinden den birisi (Net: 4 bin lira) için diğer kalemlere etkisini de göz atalım... Net asgari ücretin 4 bin lira olacağını varsaydığımızda, artış oranı 2021’e göre yüzde 42’ye denk gelir. Net 4 bin liranın brütü 5 bin 64 lira olarak, işveren maliyeti ise aylık 5 bin 950 lira olarak hesaplanır.",2024-10-15 10:53:57
Hisseli konutta emlak vergisi,https://www.hurriyet.com.tr/yazarlar/ahmet-karabiyik/hisseli-konutta-emlak-vergisi-41929867,"“Eşim de ben de emekliyiz. Tek konuta yüzde 20 ve yüzde 80 oranında hisse ile sahibiz. Evimiz brüt 230 metrekare ama hisseleri dikkate aldığımızda ikimizin hissesi de 200 metrekarenin altında kalıyor…” Hisse payları 200 metrekarenin altında kalsa da, konut eğer brüt 200 metrekarenin üzerinde ise hissedarlar emlak vergisi muafiyetinden yararlanamıyor. Emlak vergisi avantajı için tek konutun her durumda brüt 200 metrekarenin altında kalması gerekiyor. SGK’dan aldıkları maaş dışında geliri olmayan emekliler gibi; ev hanımları, engelliler, işsizler, gaziler ve şehit yakınları için de emlak vergisi avantajı uygulanabiliyor. Muafiyeti olmayan mülk sahipleri için; 2021 emlak vergisinin ilk taksiti (mart ayından) mayıs sonuna kadar ödenebiliyor. İkinci taksitinse bu ay (kasım) sonuna kadar ödenmesi gerekiyor. Süresinde ödenmeyen vergiler için aylık yüzde 1.6 gecikme zammı hesaplanıyor.EV METRUKSAVan’dan bir emekli vatandaşımız da ‘ikinci ev yıkıksa, metruksa emlak vergisi avantajından yine de yararlanabilir miyim’ diye Maliye’ye sormuş. Normalde; sıfır oranlı emlak vergisi avantajı tek konutu olanlar için geçerli. İkinci ev sahipliği söz konusuysa her iki konut için de emlak vergisinin ödenmesi gerekir. Sağlam durumdaki ilk ev; brüt 111 metrekare iken, ikinci ev yıkık olduğundan belediyeye muafiyet başvurusunda bulunulmuş. Belediye; ‘tapuda iki konut kayıtlı göründüğü için’ muafiyet talebini reddedince, vatandaş konuyu Maliye’ye de sormuş. Maliye; konuya ilişkin açıklamasında özetle “Yaşanılmayacak durumda, metruk, yıkık durumda olan meskenler bu kapsam içerisinde değerlendirilmeyecek olup, ilgili Tebliğde yer alan diğer şartların taşınması kaydıyla indirimli bina vergisi oranı (sıfır) uygulamasından yararlanılmasına engel teşkil etmeyecektir” demiş. (Van Defterdarlık Gelir Müdürlüğü, 15 Nisan 2021 tarih ve 7979 sayılı özelge)BEYAN YETERLİMaliye emekli vatandaşın başvurusuna cevap verirken kritik bir noktaya daha değiniyor. Emlak vergisi avantajından yararlanmak için başvuran vatandaşların beyan ve taahhütlerinin yeterli olduğu, gerekli şartları taşıyan vatandaşlardan haricen bir belge istenilmeden işlemlerin sonuçlandırılması gerektiği belirtilmiş. Ayrıca; Van’daki örnekte olduğu gibi belediyenin yıkık-metruk binayı görmek istemesi durumunda, bildirimlerin kontrolü amacıyla ilgili taşınmazlarda Vergi Usul Kanunu’nun “Yoklama” hükümleri uyarınca mahallinde yoklama yaptırılarak vatandaşın taşınmazı üzerinde bulunan kargir evin yıkık durumda olup olmadığının tespit edilebileceği de belirtiliyor.İŞYERİ VE ARSA ENGEL DEĞİLTek konutu olan emeklilerin ‘gelir getirmeyen işyeri-arsa ve arazilerinin bulunması da’ muafiyetten yararlanmak için tereddüt oluşturabiliyor. Bu durumda olan emekliler de, brüt 200 metrekareyi geçmeyen tek konutu için emlak vergisi avantajından yararlanabilir. Mülk sahiplerinin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. (Gelir İdaresi Başkanlığı, 23 Mart 2011 tarih ve 032-52 sayılı özelge)",2024-10-15 10:53:59
Kiralık kasadan çıkanların vergisi var mı?,https://www.hurriyet.com.tr/yazarlar/ahmet-karabiyik/kiralik-kasadan-cikanlarin-vergisi-var-mi-41924801,"Madalya, saat gibi daha farklı kıymetli eşyalar da çıkabilir. Sedat Bey e-postasında ‘kiralık kasadaki altın için veraset intikal vergisi (VİV) ödenir mi’ diye sormuş. Öncelikle kiralık kasadan çıkabilecek varlıkların hangilerinin vergiye tabi olmadığını söyleyelim: Mirasçılara intikal eden ev eşyası ile murise ait zat eşyası (kişisel eşyası) ve aile hatırası olarak muhafaza edilen tablo, kılıç, madalya gibi eşyalar vergiden istisna. Bunların dışında; kasada yer alabilecek para, döviz gibi değerler vergiye tabi. (Beyanname düzenlenirken beyana tabi tüm varlıklar için güncel istisna tutarının da dikkate alınması gerekir.) Ziynet eşyaları; kişisel eşya kapsamında değerlendirilmediğinden, ölen kişiye ait kiralık kasada ziynet eşyası bulunması durumunda mirasçıların bu varlıkları VİV matrahına eklemesi gerekiyor.ORTAK KASAYSA...Kiralık kasalar her zaman tek kişi adına kayıtlı olmuyor. Eşlerin her ikisinin adına olan kiralık kasa; eşlerden birinin ölümü sonrası açıldığında, içerisindeki kişisel kullanıma konu olan altın bilezik, altın takı gibi ziynet eşyalarının sağ kalan eşe ait olduğu kabul ediliyor. Dolayısıyla kasa içerisinde bulunan ziynet eşyası normalde vergiye tabi iken, (müşterek kullanılan kiralık kasa için) sağ kalan eşin kişisel eşyası kabul edildiğinden vergi matrahına dahil edilmesi de gerekmiyor. Ancak; kiralık kasa iki kişi adına kayıtlı olsa da, kişisel kullanıma konu olmayan altın ve dövizlerin ise eşlerin ortak malı olduğu kabul edilerek yarısının VİV matrahına dahil edilmesi gerekiyor.GAYRİMENKUL GEÇİŞİSedat Bey, gayrimenkullerinin sağlığında çocuklarına geçişi ile ilgili de soru sormuş... Çocuklara gayrimenkuller satış da yapılabilir, bağış da yapılabilir. Konut satışı yapıldığında yüzde 4 tapu harcı hesaplanır. Gayrimenkul eğer bağışlanırsa tapu harcının oranı bu kez yüzde 6,831. Bağışlarda tapu harcı emlak vergi değeri üzerinden alınıyor. Ayrıca yüzde 5’ten başlayıp, yüzde 15’e kadar çıkan oranlarda VİV tarifesine göre vergi hesaplanması da gerekiyor. (Bağışı yapan anne, baba, eş ve çocuk değilse vergi oranları yüzde 10’dan başlayıp yüzde 30’a kadar çıkıyor.) 2021 yılı için söz konusu bağışlar için 7.703 lirası istisna. İstisnayı aşan kısım için VİV ödenir.MİRAS DURUMUMiras yoluyla edinilen gayrimenkul için tapu harcı ödenmiyor. Veraset intikal vergisinin oranı ise bağışa göre çok daha düşük oranlı... Yüzde 1’den başlayıp, yüzde 10’a kadar çıkıyor. 2021 için 334.534 liraya kadar intikaller vergiden istisna. Aşan kısım için VİV ödenir. Üç yılda ve 6 taksitte (her yıl Mayıs ve Kasım aylarında) ödenir. Gayrimenkulün değeri olarak emlak vergi değeri dikkate alınıyor.",2024-10-15 10:54:00
"Nef’in, Galatasaray’a ödeyeceği 725 milyon TL sponsorluk mu, reklam mı?",https://www.hurriyet.com.tr/yazarlar/ahmet-karabiyik/nefin-galatasaraya-odeyecegi-725-milyon-tl-sponsorluk-mu-reklam-mi-41919968,"Nef, 5+5 yıllık anlaşma karşılığı Galatasaray’a 725 Milyon TL ödeyecek. Neredeyse tüm kulüpler yüksek borçlu olduğundan elde edilecek gelir, Galatasaray’ın yaralarına merhem olacaktır. Nef firmasına da, yaptığı tanıtım harcamasının cirolarına muhakkak olumlu geri dönüşü olacaktır. Nef için veya aynı nitelikte kulüplere ödeme yapan şirketler için kritik bir konu daha var. Yaptığı bu harcamanın vergisel yönü...Şirketlerin kulüplere yaptığı ödemelerde bir konuda çok sık karışıklık yaşanıyor, öncelikle onu açıklığa kavuşturalım... Sponsorluk ve reklam harcaması ayırımında tereddüt yaşanıyor. Her ikisinin vergisel sonuçları oldukça farklı. Sponsorluk harcamalarının yarısı kazançtan düşülebiliyor, reklam harcamalarının ise tamamı gider yazılabiliyor. Dolayısıyla spor kulüplerine yönelik harcamalara bütçe ayıran şirketler vergisel olarak beklemedikleri sonuçlarla karşılaşabiliyor.AMATÖR SPOR AYRINTISIPeki hangi tür harcamalar, sponsorluk hangi tür harcamalar reklam harcaması? Kısaca şöyle özetleyebiliriz: Harcama eğer ticari kazancın elde edilmesi ile doğrudan ilişkili olmayan veya ilişkisi ölçülemeyen, sosyal amacı öne çıkan türden ise sponsorluk harcaması sayılıyor. Sporcuların; bonservis bedelleri, spor malzemeleri, seyahat ve ikamet giderleri, müsabaka sonucuna göre ödenen primler gibi... Harcama eğer, ticari kazancın elde edilmesi ile doğrudan ilişkili ise reklam harcaması sayılıyor. Spor sahalarına, spor giysilerinin üzerine yazılı olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi... Bu arada ‘amatör spor dalları için’ yapılan sponsorluk harcamalarının tamamının kazançtan düşülebileceğini de belirtelim.İKİSİ BİR ARADA OLABİLİR Mİ?Şirketlerin, kulüplere yaptığı ödemeler bir yandan ‘sponsorluk’ bir yandan ‘reklam’ adında  yapılabiliyor. Futbolcunun bir yandan bonservis bedelini üstlenilirken diğer yandan aynı futbolcu şirketin reklamlarında da yer alabiliyor. Sponsorluk faaliyetinin yanında reklam ve tanıtım amacını da içeren işlemler nedeniyle yapılan harcamaların, sözleşmede belirtilmek ve emsaline uygun olmak şartıyla, reklam ve sponsorluk harcamaları olarak ayrıştırılabilme imkânı da mevcut. Ancak reklam faaliyetine ilişkin harcamalar, bonservis bedelinden sözleşmede belirtilerek ve emsallerine uygun olmak şartıyla ayrıştırılması durumunda reklam gideri olarak dikkate alınabiliyor.Sponsorluk ve reklam harcamalarının ayırımına yönelik Kurumlar Vergisi Genel Tebliği’nde (SERİ NO:1) yer alan harcama detaylarını da belirtmekte yarar var.Sponsorluk harcaması sayılanlarResmi spor organizasyonları için yapılan saha, salon veya tesis kira bedelleri,Sporcuların iaşe, seyahat ve ikamet giderleri,Spor malzemesi bedeli,Gençlik ve Spor Genel Müdürlüğünün uygun göreceği spor tesisleri için yapılan ayni ve nakdi harcamalar,Sporcuların transfer edilmesini sağlayacak bonservis bedelleri,Spor müsabakaları sonucuna göre sporculara veya spor adamlarına prim mahiyetinde ayni ve nakdi ödemeler, gibi harcamalar sponsorluk harcaması olarak değerlendiriliyor.Reklam harcaması sayılanlar Spor sahalarına, sporcuların veya diğer ilgililerin spor giysilerinin ya da spor araç ve gereçlerinin üzerine yazılı veya elektronik sinyaller yardımıyla sanal olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi doğrudan ticari fayda sağlayan ve kurumun tanıtımını amaçlayan harcamalar ise reklam harcaması olarak değerlendiriliyor.",2024-10-15 10:54:01
Vergi ayı şubat oldu,https://www.hurriyet.com.tr/yazarlar/ahmet-karabiyik/vergi-ayi-subat-oldu-41915082,"Öteden beri vergiye tabi kazanç elde edenler mart ayında beyanname verir ve ilk taksitlerini de bu ayda öderdi. Herkesin ezberine de yerleşmişti ‘mart ayı vergi ayı’ söylemi... Şahsen kira geliri elde edenler, gayrimenkul satışından, ortak olduğu şirketten kar payı kazancı elde edenler... Kendi adlarına işyerlerinden ticari kazanç elde edenler, avukat, mimar, mali müşavir gibi serbest meslek kazancı elde edenler... Beyana tabi ücret geliri elde edenler... Mecliste görüşülen yasa teklifine göre (Md.7) artık mart ayında değil, şubat ayında gelir vergisi beyannamesi verecekler. İlk taksit ödemesini şubat ayında, ikinci taksit ödemesini (temmuz yerine) haziran ayında ödeyecekler.BİRER AY ÖNE ÇEKİLDİ Geçen hafta Meclis Plan ve Bütçe Komisyonu’nda da kabul edilen yasa teklifiyle şirketler de artık nisan da değil, mart ayında kurumlar vergisi beyannamesi verecekler. Yani şahısların da, şirketlerin de yıllık vergi beyanları birer ay öne çekiliyor. Yasa teklifiyle aynı zamanda; işletmelerin yıl içinde dört kez verdikleri geçici vergi beyannamelerinin sayısı da üçe düşürülüyor, şubat ayındaki dördüncü geçici vergi beyanları kaldırılıyor.BEYANNAME SÜRESİ Beyanname verme döneminin bir ay öne çekilmesinin etkilerini, işletmeler mali müşavirleri birlikte değerlendireceklerdir. Ancak bir de çoğunlukla mali müşavirleri olmayan ve Maliye’ye yılda bir kez gelir vergisi beyannamesi hazırlayan sade vatandaşlar var. Beyana tabi; kira geliri elde edenler, gayrimenkul satış kazancı elde edenler, kar payı elde edenler, yurt dışı faiz geliri elde edenler, ücretliler... Yasa teklifinin genel kurulda görüşülüp mevcut haliyle kabul edilmesi ve Cumhurbaşkanı’nın onayı sonrası Resmi Gazete’de yayımlanmasıyla artık mart ayı sonuna kadar değil, şubat ayının 25’ne kadar gelir vergisi beyannamesi verilebilecek. Beyana tabi kira geliri sınırları hatırlayalım öncelikle... 2021’de yıl boyunca toplamda 7 bin liraya kadar konut kirası elde edenler beyanname vermeyecek. Dolayısıyla vergi de ödemeyecekler. 7 bin lirayı aşan konut kirası elde edenler beyanname vermek zorunda. 2021’de brüt 53 bin liradan fazla işyeri kira geliri elde edenler beyanname (1-25 Şubat 2022) verecek. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2021 gelirleri için 2 bin 800 lira. Gelir türüne göre şartlar ise şöyle;GAYRİMENKUL SATIŞ KAZANCIGelir Vergisi Kanunu’na göre alış tarihinin üzerinden 5 tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor. Evini-işyerini beş yıldan önce satıp (2021’de) 19 bin lirayı aşan kazanç elde edenler bu kazançlarını beyan etmek zorunda.KÂR PAYI GELİRLERİ2021 yılında elde ettiği brüt temettü ve kâr payı tutarının yarısı, 53 bin lirayı aşmayanlar beyanname vermeyecek. Stopaj yapılmadan önceki brüt gelirin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) toplam 53 bin lirayı geçiyorsa şahsen beyanname verilmesi gerekiyor. Beyannameye gelir olarak kârın (temettünün) yarısı dâhil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor, düşülüyor. Kesinti yoluyla ödenen (yüzde 15) verginin, hesaplanan gelir vergisinden yüksek olduğu durumda vergi iadesi de söz konusu olabiliyor.FAİZ GELİRLERİYurtiçinde (2021’de) elde edilen mevduat faiz gelirleri için de, repo kazançları için de vatandaşın şubat ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun fark etmiyor, beyanı gerekmiyor. Gayrimenkul kira geliri, gayrimenkul satış kazancı gibi gelirlerden dolayı beyanname verilmesi gerekse dahi, vadeli mevduat faiz geliri de, repo kazancı da beyannameye dâhil edilmiyor. Kâr ve zarar ortaklığı belgesi karşılığı ödenen kâr paylarında da durum aynı. Katılım bankalarınca, kâr ve zarara katılma hesabı karşılığında ödenen kâr payları için de beyanname vermek gerekmiyor. Yurtdışından elde edilen faiz gelirleri Türkiye’de vergi kesintisine tabi olmadığından ve istisna da uygulanmadığından yurtdışında (2021’de) elde edilen faizlerin 2 bin 800 lirayı aşması halinde yıllık beyanname ile menkul sermaye iradı (MSİ) olarak beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de stopaja tabi olmamasından yurt içinde beyan edilmesi gerekiyor.ÜCRET GELİRLERİ2021’de elde edilen ücret gelirleri, gelir vergisi tarifesinin 4’üncü dilimini (650 bin lira) aştığında, tek işverenden bu gelirler elde edilmiş olsa da 2022 Şubat ayında beyan edilmek zorunda. Birden fazla işverenden ücret alıp toplam ücret tutarı 650 bin lirayı geçenler de beyanname vermek zorunda.2021’de birden fazla işverenden ücret almış çalışanlardan, birinci işverenden aldıkları ücret 650 bin lirayı aşmamasına rağmen, ikinci (ve varsa daha fazla) işverenden aldığı ücretin brüt tutarı 53 bin lirayı aşanlar da beyanname vermek zorunda. Beyanname vermek zorunda olan ücretlilerin, tüm ücret gelirlerini de beyannamesine dâhil etmesi gerekecek.DKV DE ŞUBAT BEYAN EDİLİYORYasa teklifine göre, bir yandan şubat ayında verilmesi gereken 4.ncü geçici vergi beyanı kaldırılıyor, diğer yandan gelir vergisi beyanı mart ayından şubat ayına çekiliyor. Şubat ayında bir beyanname verme mükellefiyeti daha var yalnız… Değerli Konut Vergisi (DKV) mükelleflerinin de 20 Şubat’a kadar beyanname vermesi gerekiyor. Aslında Değerli Konut Vergisi, beyannamesiz de tahsil edilebilir. Bu önerimi daha önceden de (19 Ocak 2021) bu köşede dile getirmiştim. Emlak vergi değeri üzerinden hesaplanan DKV’yi Maliye, aynı emlak vergisi gibi beyannamesiz olarak tahsil edebilir. Bu şekilde; DKV için hiç gereği olmayan kırtasiye yükü vatandaşın üzerinden alınarak şubat ayı beyanname yoğunluğu hafifletilebilir.",2024-10-15 10:54:02
Sosyal medya gelirine otomatik vergi,https://www.hurriyet.com.tr/yazarlar/ahmet-karabiyik/sosyal-medya-gelirine-otomatik-vergi-41909972,"“Sosyal medya aracılığıyla gelir elde etmeye başlayan vatandaşlara, vergisel yükümlülükler için yumuşak geçiş yapma imkânı tanınmalı… Devamlılık ve düzenli gelir elde etmek için belirli bir süre tanınarak bu süre sonunda beyanname verme, defter tutma gibi bürokratik işlemler zorunlu hale getirilmeli. Ticaretin başında teşvik edilen vatandaş, uzun vadede istikrarlı bir mükellef haline gelecektir. Defter tutma, aylık beyan verme gibi ağır yükümlülükler yerine hafifletilmiş yükümlülükler olduğunda; vatandaş da, Maliye de uzun vadede kazançlı çıkacaktır.”BANKALAR KESİNTİ YAPACAK3 Ağustos’ta yazmıştım yukarıdaki önerilerimi… Sosyal medya üzerinden gelir elde eden çok sayıda vatandaş belki daha önce hiç vergi dairesine gitmemiş. Birçoğunun; ya anne-babasından aldığı harçlıktan başka hiç gelirleri olmamış… Veya maaşlı çalıştığından tüm vergisel ödevleri işverenleri yapmış… Banka hesaplarına yatan paralar için beyanname vermeleri-vergi ödemeleri gerektiğini sonradan çok ağır cezalara muhatap olduktan sonra öğreniyorlardı… Şimdi; geçtiğimiz cuma günü, Meclise verilen yasa teklifi ile artık vergi dairesinde kayıt açtırma, defter tutma, beyanname verme, yükümlülükleri kaldırılıyor. Banka hesaplarına gelen tahsilatlar üzerinden (bankaların yüzde 15 stopaj yapmasıyla) otomatik vergilendirme imkânı tanınıyor. Nasıl; vadeli mevduat hesapları üzerinden elde edilen faiz gelirleri için bankalar otomatik vergilendirme yapıyorsa, (yeni yasa teklifiyle) sosyal medya üzerinden elde edilen gelirler için de bankalar otomatik vergi kesintisi yapıp bu kesintiyi vergi dairesine ödeyecek. Hesabına para gelen vatandaşın ise bir vergi ödeme yükümlülüğü olmayacak. Bu avantajdan yararlanabilmek için, sosyal medya üzerinden elde edilen gelirlerin tek bir banka hesabı üzerinden tahsili gerekecek.YÜZDE 40’A KADAR ÇIKIYORElde edilen gelirin yıllık (2021 için) 650 bin lirayı aşması durumunda ise beyanname verme zorunluluğu geliyor. Elde edilen gelirin büyüklüğüne göre; yüzde 15’ten başlayan vergi oranları sırasıyla önce 20’ye, sonra yüzde 27 ve yüzde 35’e ve en son yüzde 40’a kadar çıkabilecek. Yasa teklifinde söz konusu gelirlerin nasıl tarif edildiğinden de bahsedelim: İnternet ortamındaki ağ sağlayıcıları üzerinden metin, görüntü, ses, video, gibi içerikler paylaşan sosyal içerik üreticilerinin bu faaliyetlerinden elde ettikleri kazançlar ile akıllı telefon veya tablet gibi mobil cihazlar için uygulama geliştirenlerin elektronik uygulama paylaşım ve satış platformları üzerinden elde edilen kazançlar… FAİZ GELİRLERİNDE BEYAN VAR MI?Sosyal medya aracılığıyla elde edilen gelirler için yeni yasa teklifinde stopaj uygulaması öngörülüyor. Hali hazırda faiz gelirlerinde bankaların kestiği stopajla da bu işlem benzerlik gösteriyor… Ancak farklı ve kritik bir yönü de var her iki vergisel işlemin… Vadeli mevduat ve repo gibi gelirlerde elde edilen faiz geliri ne kadar yüksek olursa olsun beyanname verilmesi gerekmiyor. Katılım bankalarınca ödenen kâr payları ile kâr ve zarar ortaklığı belgesi karşılığı ödenen kâr paylarında da durum aynı. (Sosyal medya aracılığıyla elde edilen gelirler 650 bin lirayı geçiyorsa beyana tabi olacak.) Yurtdışından elde edilen faiz gelirlerinin ise yıllık gelir vergisi beyannamesine dâhil edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor. Türkiye’de vergi kesintisine tabi olmadığından ve istisna da uygulanmadığından yurtdışında elde edilen bu faizlerin 2021 yılı için 2.800 lirayı aşması halinde yıllık beyanname ile beyan edilmesi gerekiyor. TL mevduata avantaj tanıyan stopaj oranları uygulama süresi, daha önce 4311 sayılı Cumhurbaşkanı Kararı ile 30 Eylül 2021 tarihine uzatılmıştı. 4561 sayılı Cumhurbaşkanlığı Kararı ile uygulamanın tarihi 31 Aralık 2021 tarihi olarak yeniden düzenlendi.",2024-10-15 10:54:03
Vergi ve varlık barışında geri sayım,https://www.hurriyet.com.tr/yazarlar/ahmet-karabiyik/vergi-ve-varlik-barisinda-geri-sayim-41904542,"Normalde vergi barışına başvurmak için süre geçen ay 31 Ağustos’ta doluyordu. (7326 sayılı yasa) Son başvuru tarihi 4420 sayılı Cumhurbaşkanı Kararıyla 30 Eylül’e (Perşembe) kadar uzatılmıştı. Varlık Barışı için de normalde başvuru süresi 30 Haziran’da doluyordu. (7256 sayılı yasa) Son başvuru tarihi 4196 sayılı Cumhurbaşkanı Kararıyla yıl sonuna, 31 Aralık 2021 tarihine kadar başvuru süresi uzatılmıştı. Ciddi avantajlar sağlayan her iki barıştan yararlanmak için yeni bir süre uzatımı olasılığı da görülmediğinden, henüz işlemlerini tamamlamamış kişiler ve şirketler için barışın koşullarını ana hatlarıyla son bir kez hatırlatmakta yarar var.VERGİ BARIŞI Vergi barışı yasasının kritik üç ana başlığı-avantajları var:1)Matrah-vergi artırımı yoluyla geçmiş beş yıla ilişkin vergi mükelleflerinin ‘incelenmeme güvencesine’ kavuşması.2)Stok ve kasa affı başvurusu yapılarak, işletmelerin kaydi-fiili uyumsuzluklarını giderebilme imkanına kavuşması.3)Devlete olan gecikmiş borçlar için faizlerinin silinip ÜFE oranı dikkate alınarak üç yıla kadar taksitlendirme-yapılandırma imkanına kavuşturulması.BARIŞ İMZALAYABİLİR Matrah-vergi artırımı: 2016’dan, 2020’ye geçmiş beş yıla yönelik olarak gelir vergisi veya kurumlar vergisi yönünden vergi incelemesi yaşamak istemeyen, o yıllar için tüm hesapları kapatmak isteyen mükellefler Maliye ile el sıkışabilir. Barış imzalayabilir. Nispeten düşük oranlarda vergi ödeyerek bir nevi konfora sahip olabilirler. Matrah artırımı sonucu yeni hesaplanacak vergiler eğer peşin (1 Kasım’a kadar) ödenirse hesaplanan vergiden yüzde 10 indirim hakkı da kazanılıyor. Bir yıla kadar iki ayda bir taksit ödemeli (en fazla 6 taksit) yapıldığında ise düşük oranlı katsayılar uygulanıyor.Yıllık gelir ve kurumlar vergisinin yanında; KDV ve gelir stopajları, kurumlar vergisi stopajları yönünden de vergi barışı başvurusu yapılabiliyor.UYUŞMAZLIKLARIN GİDERİLMESİ Kasa ve Stok Affı: Bilançolarındaki fiili-kaydi uyumsuzlukları gidermek isteyen işletmelerin de ay sonuna kadar vergi dairesine başvurması gerekiyor. Fiilen işletmelerde olan ancak kayıtlarda yer almayan emtia, makine teçhizat demirbaşların vergi dairesine bildirilmesi gerekiyor. Kayıtlarda yer aldığı halde, işletmede fiilen bulunmayan stoklar için fatura düzenlenmesi gerekiyor. İşletmede bulunmayan kasa mevcutlarının ve ortaklar hesabından net alacak tutarlarının vergi dairesine beyan edilmesi gerekiyor.18 TAKSİT Borçların yapılandırması: Ödenmemiş vergi borçlarının üç yıla kadar (18 taksitle) yapılandırılması için son başvuru tarihi 30 Eylül Perşembe... İlk taksiti ödemek için son tarih 1 Kasım 2021. Taksitle ödemeyi tercih edenler için faiz alınmıyor, nispeten düşük oranlı katsayılar taksitlendirme yapılıyor. Altı eşit taksit için ‘1.09’, dokuz eşit taksit için ‘1.135’, 12 eşit taksit için ‘1.18’, 18 eşit taksit için ‘1.27’ katsayısı uygulanıyor. VARLIK BARIŞI TAKVİMİVARLIK Barışına ilişkin düzenleme 7256 sayılı yasa ile geçen yıl (17 Kasım 2020) Resmi Gazete’ de yayımlanmıştı. Vergi ödemeksizin ve incelenmeme güvencesi edinilerek yurtdışından getirilecek varlıklar için; öncelikle 31 Aralık 2021’e kadar bildirim yapılması, bildirimden sonraki üç ay içinde de varlıkların Türkiye’ye getirilmesi gerekiyor. Türkiye’deki banka veya aracı kuruma varlıklarını bildiren ve ardından ülkeye getiren kişinin (veya şirketin) varlıkları serbestçe tasarruf hakkı da mevcut. Yurtiçi varlıklar içinse, yine 31 Aralık 2021’e kadar vergi dairesine bildirim yapılması gerekiyor. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamına giriyor. Yurtiçi varlık barışında yurtdışından farklı olarak ayrıca taşınmazlar da vergi dairesine bildirilebiliyor.",2024-10-15 10:54:04
Varlıklarını değerleyen işletmeler daha az vergi ödeyecek,https://www.hurriyet.com.tr/yazarlar/ahmet-karabiyik/varliklarini-degerleyen-isletmeler-daha-az-vergi-odeyecek-41899173,"Enflasyonun varlık değerlerinde yarattığı tahribat giderilebiliyor. İlk başta değer artışı üzerinden yüzde 2 oranında vergi ödenmesi gerekirken diğer yandan işletmelere çok sayıda vergi avantajı getiriyor. Yeni değer üzerinden daha yüksek tutarda amortisman gideri yazılabilecek. Eğer satış olursa; bu varlık için değer artışı tutarı satış kazancına dahil edilmeyecek, enflasyonun neden olduğu yüksek karın/verginin etkisi azaltılmış olacak.Dolayısıyla o varlık işletmede kalsa da satılsa da ‘yeniden değerleme işlemi’ daha az vergi ödenmesine neden olacak. Ayrıca varlıklardaki değer artışı; örtülü sermaye ve finansman gider kısıtlaması hesaplamalarında “yabancı kaynak/özkaynak” oranını olumlu etkileyeceğinden, gider yazılamayan finansman giderlerinin azalması yoluyla da işletmelere avantaj sağlayacaktır.DEĞER ARTABİLİYOR Yeniden değerleme yoluyla, 30 yıl önce aktife alınmış ve 50 milyon lira olarak bilançoda görünen bir binanın değeri, 290 milyon liraya çıkabiliyor. Vergi Usul Kanunu (VUK) 530 sıra no.lu tebliğde yer alıyor bu örnek (Örnek 1) Amortismanlar (yıpranma payı) dikkate alındığında net değer artışı 94 milyon lira olarak hesaplanan bina için yüzde 2 oranında ödenecek vergi 1,8 milyon lira olarak hesaplanır. Hesaplanan vergi üç taksitle ödenebiliyor.İşletmelerin 9 Haziran 2021 tarihi itibariyle aktiflerinde kayıtlı gayrimenkuller, tesisat ve makinalar, demirbaşlar, taşıtlar, lisanslar vb. duran varlıklar için yeniden değerleme imkânı tanınıyor. Vergi Barışı (7326 sayılı) Yasası ile tanınan bu avantajın diğer önemli kriterlerini de sıralayalım:HANGİ MÜKELLEFLER YARARLANABİLECEKTam mükellefiyete tabi ve bilanço esasına göre defter tutan kollektif, adi komandit ve adi şirketler de dâhil olmak üzere ferdi işletme sahibi gelir vergisi mükellefleri ile kurumlar vergisi mükellefleri bilançolarına kayıtlı iktisadi kıymetlerini, yeniden değerleme hakkına sahipler.KAPSAM DIŞI OLANLAR Sat-kirala-geri al işlemine veya kira sertifikası ihracına konu edilen iktisadi kıymetler ile iktisadi kıymetlerin alım, satım ve inşa işleri ile devamlı olarak uğraşanların bu amaçla aktiflerinde kayıtlı bulunan emtia niteliğindeki kıymetler, yeniden değerlemeye tabi tutulamıyor. Kapsama giren işletmelerin kiralamaya konu ettikleri iktisadi kıymetler emtia niteliğinde bulunmadığından, yeniden değerlemeye tabi tutulabilir.Yeniden değerlemeye tabi tutulacak taşınmazların, amortismana tabi iktisadi kıymet mahiyetinde olması zorunluluğu bulunmadığından, boş arazi ve arsalar da yeniden değerlemeye tabi tutulabilecek.BAŞVURU VE ÖDEME TARİHİ31 Aralık 2021 tarihine kadar yeniden değerleme işleminin yapılması ve değer artışına ilişkin verginin de yeniden değerleme işleminin yapıldığı tarihi izleyen ayın son günü akşamına kadar beyan edilip, üç eşit taksitte (ilk taksiti beyanname verme süresi içinde, izleyen taksitler sırasıyla beyanname verme süresini takip eden ikinci ve dördüncü ayda olmak üzere) ödenmesi gerekiyor.DEĞERLEMEDE DİKKATE ALINACAK ORANLARYurt İçi Üretici Fiyatları Endeksi (Yİ ÜFE) ve daha önce değerleme yapılmış olup olmadığına göre değişen oranlar dikkate alınarak varlıkların geçmişteki ve bugünkü değerleri dikkate alınacak. Değerlenecek varlığın aktife giriş tarihine göre değişen endeks uygulamalarına ilişkin ayrıntılı açıklamalar 530 sıra no.lu VUK Genel Tebliği’nde (9.ncu madde) yer almakta.",2024-10-15 10:54:05
Babadan oğula mülk geçişi,https://www.hurriyet.com.tr/yazarlar/ahmet-karabiyik/babadan-ogula-mulk-gecisi-41894177,"Gayrimenkullerin bağışında tapu harcının oranı yüzde 6,831. Bağışlarda tapu harcı emlak vergi değeri üzerinden alınıyor. Örnekleyelim de… 500 bin lira emlak vergi değeri olan taşınmazın satışı olduğunda 20 bin lira, bağış olduğunda ise 34 bin 155 lira tapu harcı hesaplanıyor. MİRAS OLURSAYine aynı çerçevede sorulan bir diğer soru: “Emrihak vaki olunca durum ne? Yani ben öldükten sonra mirasçılarım gayrimenkul için ne kadar tapu harcı ödeyecek?” Bu sorunun da cevabını verelim: Miras yoluyla edinilen gayrimenkuller için tapu harcı hiç ödenmiyor. Sorular hep tapu harcıyla ilgili olduğundan cevaplarımız da hep tapu harcıyla ilgiliydi. Ancak başka vergisel boyutları da var gayrimenkullerin el değiştirmesinin…* Gayrimenkul satışı olduğunda: Gayrimenkulü satan eğer satmadan önceki beş yıl içinde bu taşınmazı edinmişse, satıştan elde ettiği kazanç üzerinden gelir vergisi ödemesi gerekebilir. (Beş yıldan fazla edinim süresi olan gayrimenkuller için gelir vergisi hesaplanması gerekmiyor.) Satış, emlak vergi değeri üzerinden yapılmış ve gerçek piyasa-satış değeri emlak vergi değerinin üzerinde ise kazanç üzerinden hesaplanacak gelir vergisinin daha yüksek olması gerektiği yönünde sonradan cezai işlem de yapılabilir.* Bağış olduğunda: Babasından çocuğuna bağış yoluyla gayrimenkul geçişinde öncelikle yüzde 6,831 oranında tapu harcı ödenir. Ardından Veraset ve İntikal Vergisi tarifesine göre hesaplanacak vergi için beyanname verilmek zorunda. Verginin oranları: yüzde 5’den başlayıp, Yüzde 15’e kadar çıkıyor. (Bağışı yapan anne, baba, eş ve çocuk değilse vergi oranları yüzde 10’dan başlayıp yüzde 30’a kadar çıkıyor.) 2021 yılı için 7.703 lirası istisna. İstisnayı aşan kısım için VİV ödenir. Üç yılda ve 6 taksitte (her yıl Mayıs ve Kasım aylarında) ödenir. Gayrimenkulün değeri olarak emlak vergi değeri dikkate alınır.* Miras yoluyla geçiş olduğunda: Miras yoluyla edinilen gayrimenkul için tapu harcı ödenmez. Veraset intikal vergisinin oranı ise bağışa göre çok daha düşük oranlıdır. Yüzde 1’den başlayıp, yüzde 10’a kadar çıkıyor. 2021 için 334.534 liraya kadar intikaller vergiden istisna. Aşan kısım için VİV ödenir. Üç yılda ve 6 taksitte (her yıl Mayıs ve Kasım aylarında) ödenir. Gayrimenkulün değeri olarak emlak vergi değeri dikkate alınır.",2024-10-15 10:54:07
Genç girişimci için vergi ve prim teşvikleri,https://www.hurriyet.com.tr/yazarlar/ahmet-karabiyik/genc-girisimci-icin-vergi-ve-prim-tesvikleri-41889164,"KAYIT AÇILMASI GEREKİYOR“Endişelenmeyin, engel de olmayın oğlunuza. Yurtdışındaki firma fatura kesmesini istemeye başladıysa artık oğlunuz ciddi mesafe kat etmiş. İşletmeciliğin basamaklarından çıkmaya başlamış...” dedim ilk başta. Sonra süreci anlattım kısaca... “Vergi dairesine kayıt açılması gerekiyor tabi ki. Yazılım yapacağından, evden çalışabileceğinden evini işyeri olarak da gösterebilir. Sonrasında düzenli vergi beyannameleri vermesi gerekecek. Mart ayında vereceği yıllık gelir vergisi beyannamesinde kazanç çıktığında iki taksitte de gelir vergisi ödemesi gerekecek. Bütün bu işlemleri profesyonel destek alarak kolaylıkla da yapabilir. Faturalar, banka ekstreleri vb. evraklar hakkında yapılacak işlemleri mali müşaviri anlatacaktır.”3 YIL GELİR VERGİSİ YOKZehra Teyze’nin endişeleri azalmıştı görüşmemizin sonuna doğru. Devletin genç girişimcilere destek olduğunu; yıllık 75 bin liraya kadar kazançları için üç yıl boyunca gelir vergisi almadığını, ilk bir yıl için bağkur primi istemediğini öğrendi. Ayrıca yurt dışına verilen yazılım hizmeti için bir başka avantajın (GVK Md.89/1-13 kapsamında kazancın yüzde 50’si indirim konusu yapılabilmekte) olduğunu öğrenmesi daha da sevindirdi. Artık Zehra Teyze’nin tereddütleri kalmamıştı, biricik evladının işletmecilik yolculuğuna engel olmayacağını, bizzat katkı vereceğini söyledi.GENÇ GİRİŞİMCİ TEŞVİKİNİN KOŞULLARITeşvikten yararlanmak isteyen girişimcinin hangi sektörde faaliyet göstereceği önemli değil. Yeni açılacak işyeri, cafe de olabilir, market de, lokanta da... Avukat da olabilir, mimar da, doktor da, eczacı da...29 yaşını doldurmamış olan, ‘yeni bir işyeri’ açan, ‘ilk defa vergi mükellefiyeti tesis ettiren’ genç girişimcinin yıllık kazancının 75 bin liraya kadarından vergi istenmiyor. Aşıyorsa aşan kısmının vergisi isteniyor. Ve bu avantajdan üç yıl boyunca da yararlanılabiliyor... (GVK Mükerrer 20.nci madde) Anonim ve limited olarak faaliyete geçen işyerleri teşvikten yararlanamıyor. Şahsen faaliyet gösterenler ve kollektif şirket ve adi ortaklıklarda; ortaklar bizzat gelir vergisi mükellefi olduklarından teşvikten yararlanabiliyorlar. Yeni işyeri açan genç girişimcilere (Ticari, zirai veya mesleki faaliyet nedeniyle) sağlanan vergi avantajının uygulamaya yönelik 292 seri no’lu Gelir Vergisi Genel Tebliği’nde belirtilen diğer koşulları da şöyle:1. İşe başlamanın kanuni süresi içinde bildirilmiş olması,2. Kendi işinde bilfiil çalışılması veya işin kendisi tarafından sevk ve idare edilmesi, (Çırak, kalfa veya yardımcı işçi çalıştırmak ya da seyahat, hastalık, askerlik, tutukluluk ve hükümlülük gibi zaruri ayrılmalar dolayısıyla geçici olarak işinde bilfiil çalışmamak bu şartı ihlal etmiyor.),3. Faaliyetin adi ortaklık veya şahıs şirketi bünyesinde yapılması hâlinde tüm ortakların işe başlama tarihi itibarıyla diğer şartları taşıması,4. Ölüm nedeniyle faaliyetin eş ve çocuklar tarafından devralınması hâli hariç olmak üzere, faaliyeti durdurulan veya faaliyetine devam eden bir işletmenin ya da mesleki faaliyetin eş veya üçüncü dereceye kadar (bu derece dâhil) kan veya kayın hısımlarından devralınmamış olması,5. Mevcut bir işletmeye veya mesleki faaliyete sonradan ortak olunmaması…BAĞ-KUR PRİM TEŞVİKİİşyeri açan 29 yaşını doldurmamış genç girişimciler bir yıl boyunca Bağ-Kur primi ödememe hakkına da sahipler. Hali hazırda; aylık en az ödenen Bağ-Kur prim tutarı: 1.234,24 lira. Primini düzenli ödeyenlerse 5 puanlık indirim sonrası 1.055,36 lira ödüyorlar.Bağ-Kur prim teşvikinden yararlanacakların; gelir vergisi teşvikinden yararlanabiliyor olması gerekiyor. (GVK Mükerrer 20. madde kapsamındaki kazanç istisnası) Ayrıca; mükellefiyet başlangıcı itibariyle 18 yaşını doldurmuş 29 yaşını doldurmamış olması ve ilk defa sigortalı olması gerekiyor. (5510 sayılı Kanunun 4/1-b.1 maddesi kapsamında) Adi ortaklıklar ve şahıs şirket ortaklıklarında da; sadece bir ortak prim teşvikinden yararlanabiliyor.",2024-10-15 10:54:08
Okul masrafları hangi velilere vergi avantajı sağlar?,https://www.hurriyet.com.tr/yazarlar/ahmet-karabiyik/okul-masraflari-hangi-velilere-vergi-avantaji-saglar-41884181,"Sağlıktan sonra birçok veli için eğitimin ikinci kritik noktası da masraflar. Kırtasiye, kıyafet, servis, yemek masrafları. Ve özel okula giden öğrenciler için ödenecek yıllık eğitim bedeli. Masrafları ödeyen veliler, bu masrafların vergi avantajının olup olmadığını da merak ediyor. Evet, eğitim masrafları ödeyen velilere vergi avantajı sağlanıyor. Ancak tüm veliler için söz konusu değil bu vergi avantajı. Yıllık gelir vergisi beyannamesi veren veliler yararlanabiliyor vergi avantajından. Beyan ettikleri gelirin yüzde 10’nuna kadar kısmını gelirlerinden düşebiliyorlar.GELİR VERGİSİ VERENLERTicari kazancı olan esnaflar, işletme sahipleri, doktor, avukat, mali müşavir gibi serbest meslek kazancını yıllık olarak beyan edenler. Kira gelirinden dolayı, gayrimenkul-hisse seneti satış kazancından dolayı, elde ettiği kâr payından dolayı yıllık gelir vergisi beyannamesi verenler eğitim masraflarını (özel okuldan aldıkları eğitim faturalarını) gelirlerinden indirim konusu yapabiliyorlar. Söz konusu harcamaların Türkiye’de yapılmış olması ve mükellefin kendisi, eşi ve küçük çocuklarına ilişkin olması da gerekiyor. Ücretlilerin büyük çoğunluğunun yıllık beyanname verme yükümlülüğü olmadığından eğitim masrafları kendileri için vergi avantajı sağlamıyor, yaptıkları masrafları gelirlerinden düşüp daha az vergi ödeme imkanına sahip değiller. Çalışanların vergileri, işverenlerince stopaj yoluyla kesilip Maliye’ye beyan edildiğinden-ödendiğinden, okul faturaları ücretlilerin vergi hesabında dikkate alınamıyor.HANGİ ÜCRETLİLER?Bu yıl elde ettiği ücret geliri 650 bin lirayı aşan yüksek ücretli veliler, 2022/Mart’ da verecekleri beyannamelerinde eğitim masraflarını gelirlerinden düşüp daha az vergi ödeyebilecekler. Ve hatta gelir vergisi iadesi de alabilecekler.Birden fazla işverenden ücret alan ve birinciden sonraki işverenden aldıkları ücretlerinin toplamı (2021) yıllık 53 bin lirayı geçen ücretliler de yıllık beyanname vermek zorunda olduklarından, eğitim faturalarını beyannamelerinde indirim olarak dikkate alabilirler.Eğitim masraflarının ödeyenlere sağladığı vergi avantajına dair diğer kritik soruları da sırasıyla cevaplayalım...ÖĞRENCİNİN YAŞIGelir vergisi beyannamesi verecek olan mükellefle birlikte oturan veya mükellef tarafından bakılan (evlatlar, nafaka verilenler, anne veya babasını kaybetmiş torunlar) 18 yaşını veya tahsilde olup 25 yaşını doldurmamış çocuklar için yapılan masraflar indirim konusu yapılabiliyor.Öğrencilerin evden okula gidiş gelişi için servis şirketine ödenen bedeller, gelir vergisi beyannamesinde gelirden düşülebiliyor, indirim olarak dikkate alınabiliyor. Okul forma ve ayakkabı harcamalarının, okulda öğrencilerine kullanımı zorunlu kılınmış ihtiyaç kalemleri arasında olduğunun, ilgili kurumdan alınan belge ile ispatlanabilir olması durumunda, yıllık gelir vergisi beyannamesinde indirim olarak dikkate alınabiliyor.  Kitap ve kırtasiye alımları için yapılan harcamalar da vergi hesabında indirim olarak dikkate alınabiliyor.YEMEK MASRAFLARIÖğrencilere okul tarafından yemek hizmeti de verildiğinde, bu hizmet eğitim hizmetinin bir parçası olarak görülmüyor. Velilerin yemek masrafına ilişkin harcamaları, eğitim masrafı kapsamında beyannamede indirim olarak kabul edilmiyor. Kurumlar vergisi mükellefiyeti bulunmayan vakıf üniversitelerinde okuyan öğrenciler için üniversitelere ödenen bedeller beyannamede indirim konusu yapılamıyor.Özel yurt veya pansiyona ödenen tutarlar, yıllık beyanname ile bildirilecek gelirden indirilebiliyor.",2024-10-15 10:54:09
Özel okul öğretmenlerinin tazminat hakları,https://www.hurriyet.com.tr/yazarlar/ahmet-karabiyik/ozel-okul-ogretmenlerinin-tazminat-haklari-41879403,"Genel olarak kıdem tazminatı alabilmek için en az bir yıl çalışma süresi gerekiyor. Özel okul öğretmenlerinin iş sözleşmesi ise zaten belirli süreli (en az 1 yıllık) yapıldığından kendiliğinden sona eren sözleşme için yenilenme de yapılmamışsa kıdem tazminatı ödenip ödenmeyeceği konusunda soru işaretleri oluşuyor. Her ne kadar bir yıllık sözleşme yapılmışsa da, eğer işveren (okul) haklı nedeni olmadan sözleşmeyi yenilemiyorsa öğretmene kıdem tazminatı ödemek zorunda. Yargı kararı örneği de verelim. İşverenin (okulun) haklı nedeni yoksa buna rağmen yenileme yapılmıyorsa öğretmenin kıdem tazminatının ödenmesi gerektiği belirtiliyor. (Yargıtay 22. Hukuk Dairesi, 25 Haziran 2019 tarih ve 2016/17255 esas numaralı kararı)Yargıtay kararındaki diğer kritik noktalar da şöyle: Gerek 158 Sayılı İLO Sözleşmesi, gerekse iş hukukuna egemen olan ‘işçi lehine yorum’ ilkesi gözetildiğinde, kanun gereği belirli süreli kabul edilen sözleşmeyi, haklı bir neden olmaksızın yenilememe iradesini gösteren işverenin, koşulların var olması halinde sona eren sözleşme nedeniyle kıdem tazminatından sorumlu olduğunun kabulü gerekir.”İŞE İADE HAKKI YOKÖzel okul öğretmenleri de diğer çalışanlar gibi İş Yasası’na göre işverenleriyle (okul yönetimi ile) sözleşme yapıyorlar. Ancak özel okul öğretmenlerinin sözleşmeleri belirli süreli (en az 1 yıllık) olarak düzenleniyor. İşe iade davası açabilmek için koşulları uygun olan işyerlerinde çalışanlar, kıdem tazminatına ilaveten 4-8 aylık ücretleri kadar bir tazminat hak edebilirlerken özel okul öğretmenleri için bu tazminata kavuşmak mümkün olamıyor. Yargı kararlarında şöyle açıklanıyor konu: “işe iade davası açılabilmesi yönünden iş sözleşmesinin kanun gereği belirli süreli olması sebebiyle İş Yasası’nın 18. maddesindeki yasal şartları taşımadığı” belirtilerek işe iade hakkının, dolayısıyla tazminat elde edilmesinin mümkün olmadığı belirtiliyor. (Yargıtay 9. Hukuk Dairesi 3.4.2018 Tarih, E. 2017/23639, K. 2018/7371)HANGİ ÇALIŞANLAR İÇİN İŞE İADE HAKKI VAR?En az 30 çalışanı olan işyerlerinde çalışanlar için işe iade hakkı mevcut. (İş Kanunu Md. 18) Ayrıca çalışanın işyerinde altı aydan fazla çalışmış olması da gerekiyor. Bu iki koşul mevcut olduğunda; çalışanın işten çıkarıldıktan sonra bir ay içinde önce arabulucuya gitmesi gerekiyor. Arabulucudan üç hafta içinde karar çıkması gerekiyor. Anlaşma çıkmadığı durumda son tutanağın düzenlendiği tarihten itibaren iki hafta içerisinde mahkemeye gidilerek işe iade davası açılabiliyor. Mahkemeye gidildiğinde işverenin iş akdini fesih için geçerli nedeni olup olmadığına bakılıyor. Çalışan lehine sonuçlandığında, çalışan ya işine geri dönebiliyor veya -işveren işe iade almak istemiyorsa- çalışana iki kalem ödeme (işe başlatmama tazminatı ve boşta geçen süre ücreti) yapılması gerekiyor. İşverenler; davayı kazanan çalışanını eğer işe geri başlatmak istemiyorsa, işe başlatmama tazminatını ve boşta geçen süre ücretini ödemesi gerekiyor. İşe başlatmama tazminatı; dört ila sekiz aylık ücreti tutarında ödeniyor. ‘Boşta geçen süre ücreti’ ise (en fazla) dört aylık brüt ücret tutarında ödeniyor.Konu tazminat olunca bir diğer kritik konuda tabi ki bu tazminatlar üzerinden vergi hesaplanıp hesaplanmayacağı hususu. Kıdem Tazminatı ve işe iade tazminatı için damga vergisi dışında vergi hesaplanması söz konusu değilken diğer tazminat ve ödemeler içinse gelir vergisinin de hesaplanması gerekiyor.",2024-10-15 10:54:11
Vergi barışı için son 15 gün,https://www.hurriyet.com.tr/yazarlar/ahmet-karabiyik/vergi-barisi-icin-son-15-gun-41874591,"Üç ana başlığı var vergi barışının... Vergiye tabi gelir elde edenler, matrah artırımı yaparak geçmiş beş yıl için incelenmeme güvencesi sağlayabiliyor. İşletmelerin bilançolarında yer alan kasa ve stok tutarlarının fiili-kaydi uyumsuzluğu giderilebiliyor. Vadesinde ödenmemiş devlete olan borçların faizlerinin silinerek nispeten düşük Yİ-ÜFE oranı üzerinden yeni borç hesaplaması yapılarak, üç yıla kadar yeniden yapılandırma imkânı sağlanıyor. Ve barış imkanından yararlanmak isteyenler için artık son 15 gün... Ay sonuna kadar-31 Ağustos’a kadar başvuru yapılabiliyor. Vergi barışının bu üç ana başlığını, kritik yönlerini, başvuru süresinin son günlerinde kısaca hatırlayalım.MATRAH ARTTIRIMIŞahsen gelir elde edenler için de, şirket olarak gelir elde edenler için de, 2016’dan, 2020’ye geçmiş beş yılın kazançlarına dair vergi incelemesi yapılmayacağının güvencesi veriliyor, 7326 sayılı yasa ile barış çağrısı yapılıyor. Karşılığında da o yıllara dair beyan edilen matrahların artırılarak, artırılan matrahlar üzerinden peşin veya taksitle vergi ödenmesi isteniyor. Eğer o yıllarda hiç beyan verilmemişse veya beyanlarda gelir-matrah yer almamışsa bu kez asgari (en az) matrahlar üzerinden vergi ödenmesi isteniyor.30 EYLÜL’E KADARHesaplanan vergileri peşin ödemek isteyenler 30 Eylül’e kadar bu ödemelerini yapabilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1.09 oranında katsayı ilave edilerek) ödeme yapılabilecek. Taksitlendirilen ödemelerin süresinde ödenmesinin önemi de kritik. Yasada belirlenen koşullara uygun olarak ödeme yapılmaması durumunda, vergi barışı-matrah artırımı hükümlerinden yararlanılamıyor. Dolayısıyla barış bozuluyor, mükellefin ‘incelenmeme güvencesi’ ortadan kalkıyor. Maliye’nin dilediği zaman ‘vergi incelemesi yapma hakkı’ tekrar devreye giriyor. Ayrıca gecikme zammıyla (aylık 1.60 oranında) beraber yeni hesaplanan (arttırılan) vergilerin takip ve tahsiline de devam edilebiliyor.STOK VE KASA AFFIBilançolarındaki fiili-kaydi uyumsuzlukları gidermek isteyen işletmelerin de ay sonuna kadar vergi dairesine başvurması gerekiyor. Fiilen işletmelerde olan ancak kayıtlarda yer almayan emtia, makine teçhizat demirbaşların vergi dairesine bildirilmesi gerekiyor. Kayıtlarda yer aldığı halde, işletmede fiilen bulunmayan stoklar için fatura düzenlenmesi gerekiyor. İşletmede bulunmayan kasa mevcutlarının ve ortaklar hesabından net alacak tutarlarının vergi dairesine beyan edilmesi gerekiyor.BORÇLARIN YAPILANDIRMASI30 Nisan 2021 öncesine ait ödenmemiş vergi borçlarının üç yıla kadar (18 taksitle) yapılandırılması için son başvuru tarihi 31 Ağustos 2021, ilk taksiti ödemek için son tarih 30 Eylül 2021. Taksitle ödemeyi tercih edenler için faiz alınmıyor, nispeten düşük oranlı katsayılar uygulanarak borç tutarı arttırılarak taksitlendirme yapılıyor. Altı eşit taksit için ‘1.09’, dokuz eşit taksit için ‘1.135’, 12 eşit taksit için ‘1.18’, 18 eşit taksit için ‘1.27’ katsayısı uygulanıyor. Not: Vergi barışının başvuru ve ödeme süreci hakkında ayrıntılı bilgiler içeren rehberlere Gelir İdaresi Başkanlığı’nın internet sitesinden (gib.gov.tr) ulaşılabilir.",2024-10-15 10:54:13
Olimpiyat şampiyonları nasıl ödüllendirilecek,https://www.hurriyet.com.tr/yazarlar/ahmet-karabiyik/olimpiyat-sampiyonlari-nasil-odullendirilecek-41869690,"Boksta ilk altın madalyayı Busenaz Sürmeneli aldı. Okçulukta tarihimizde ilk madalyayı ve altın olarak Mete Gazoz aldı. Tebrik ediyor, alınlarından öpüyoruz. Gümüş ve bronz madalya kazanan sporcularımızı da tebrik ediyoruz... Toplamda en fazla madalya aldığımız olimpiyat oyunları oldu bu yıl. 1948 Londra olimpiyatlarındaki 12 madalya rekoru, 73 yıl sonra 13 madalya ile kırılmış oldu.YÖNETMELİKLE BELİRLENİYOR Peki başarılı sporcu gençlerimizi devlet nasıl ödüllendirecek? Yalnız altın madalya alan birincilerimiz değil, gümüş ve bronz madalya alan sporcularımız da, altın karşılığı ödüllendiriliyor. Olimpiyat şampiyonuna 1.000 adet, olimpiyat ikincisine 600 adet, olimpiyat üçüncüsüne 300 adet Cumhuriyet altını karşılığı Türk lirasına kadar ödül veriliyor. Ödüllendirme kriterlerinin ayrıntısı yönetmelikte (Spor Hizmet ve Faaliyetlerinde Üstün Başarı Gösterenlerin Ödüllendirilmesi Hakkında Yönetmelik) belirlenmiş durumda. Olimpiyat madalyası alanlar için belirlenen kriterler yönetmeliğin 5.nci maddesinde yer alıyor.  Ödüller ise şöyle:Takım sporlarında: Olimpiyat ve paralimpik oyunlarının takım sporlarında; takımın birinci olması halinde her sporcuya en fazla 500 adet, ikinci olması halinde her sporcuya en fazla 300 adet, takımın üçüncü olması halinde her sporcuya en fazla 150 adet, Cumhuriyet Altını karşılığı Türk Lirası ödül verilebileceği öngörülüyor.Dünya şampiyonlarında: Dünya şampiyonlarında; birinci olan sporcuya en fazla 500 adet, ikinci olan sporcuya en fazla 300 adet, üçüncü olan sporcuya en fazla 150 adet, Cumhuriyet Altını karşılığı Türk lirası ödül verilebilir. Olimpik ve paralimpik branşların Dünya şampiyonalarının büyükler kategorisinin takım sporlarında; takımın birinci olması halinde her sporcuya en fazla 250 adet, ikinci olması halinde her sporcuya en fazla 150 adet, üçüncü olması halinde her sporcuya en fazla 75 adet. Cumhuriyet Altını karşılığı Türk lirası ödül verilebilir. (Yönetmelik, Md. 6)Avrupa şampiyonalarında: Olimpik ve paralimpik branşların Avrupa şampiyonalarında, büyükler kategorisinde ferdi müsabakalarda; birinci olan sporcuya en fazla 300 adet, ikinci olan sporcuya en fazla 150 adet, üçüncü olan sporcuya en fazla 75 adet, Cumhuriyet Altını karşılığı Türk Lirası ödül verilebilir. (Yönetmelik, Md. 7) Olimpik ve paralimpik branşların Avrupa şampiyonalarında, büyükler kategorisinde takım müsabakalarında; takımın birinci olması halinde her sporcuya en fazla 150 adet, ikinci olması halinde her sporcuya en fazla 75 adet, üçüncü olması halinde her sporcuya en fazla 40 adet, Cumhuriyet Altını karşılığı Türk Lirası ödül verilebilir.  ÖDÜLLERİN VERGİSİ VAR MI?Ödül alan başarılı sporcularımız sonradan “vergisi de var mı” şeklinde tereddüt edebilir… O sorunun da cevabını verelim.  Olimpiyatlarda göğsümüzü kabartan sporcularımızın aldıkları ödüllerden dolayı gelir vergisi ödemeleri söz konusu değil. Gelir Vergisi Kanunu’nda ‘ülke bakımından faydalı olan işler’ vergiden istisna edilmiş durumda. (GVK Md. 29/1)",2024-10-15 10:54:15
Sosyal medya gelirine vergi,https://www.hurriyet.com.tr/yazarlar/ahmet-karabiyik/sosyal-medya-gelirine-vergi-41864952,"Tabi ki gelir elde etmediğine göre gelir vergisi de ödememiş. Veya hep ücretli-maaşlı olarak çalışmış. İşvereninin maaş bordrosunda yaptığı ‘gelir vergisi’ kesintisini görmüş ama vergi dairesiyle yine hiç teması olmamış… İster babasından harçlık alan gençler olsun, ister işvereninden maaş alan çalışanlar olsun… Eğer sosyal medyaya içerik üretip para kazanmaya başladılarsa bilsinler ki her an Maliye’yle tanışabilirler.HESAPLAR İNCELENİYORMaliye sosyal medyadan, internetten reklam geliri elde edenlerin banka hesaplarına youtube, facebook, instagram gibi platformlardan gelen ödemeleri inceleyip, bu paralar üzerinden vergi ödemelerini istiyor. Bahsettiğimiz ‘yeni gelir elde etmeye başlayan vatandaşların’ birçoğunun bu konuda deneyimleri de yok. Beyanname vermeleri gerektiğini, defter tutmaları gerektiğini ve en sonunda vergi ödemeleri gerektiğini de birçoğu bilmiyor…MÜKELLEF OLUYOR “Acaba vergisi var mı?” şeklinde tereddüt edenler de olmuş. Eskişehir’de; hobi olarak internetten dizi ve filmlerin tanıtımını, haberlerini yapan bir vatandaş, Google Adsense reklamlarından 2019’da 7.846,17-TL, 2020’de 2.234,39-TL gelir ettikten sonra vergisel yönünü Maliye’ye sormuş. Maliye özetle ‘vergisi var’ demiş. “Şahsınıza ait internet sitesinde yayımladığınız Google Adsense reklamlardan dolayı Google firması tarafından adınıza yapılan ödemelerin ‘ticari kazanç’ hükümleri çerçevesinde vergilendirilmesi, yıllık gelir vergisi beyannamesi ile beyan edilmesi gerekmektedir” şeklinde konu değerlendirilmiş. (Eskişehir Vergi Dairesi Başkanlığı 17.11.2020, E.50644 sayılı özelge)İnternetten, sosyal medyadan reklam vb. gelirler edenleri Maliye, ‘ticari kazanç’ elde eden mükellef olarak tanımlıyor. Ticari kazanç elde edenler için de düzenli vergisel ödevler zorunlu hale geliyor. Defter tutmak, aylık, yıllık beyannameler vermek gibi… Tabi bu işlemler için mali müşavir desteği de gerekecek.YUMUŞAK GEÇİŞ Sosyal medya aracılığıyla gelir elde etmeye başlayan vatandaşlara, vergisel yükümlülükler için yumuşak geçiş yapma imkânı tanınmalı… Devamlılık ve düzenli gelir elde etmek için belirli bir süre tanınarak bu süre sonunda beyanname verme, defter tutma gibi bürokratik işlemler zorunlu hale getirilmeli. Veya ilk faaliyet yılları için yalnızca yılda bir kez beyanname verme yükümlülüğü getirilebilir. Böylece; ticaretin başında teşvik edilen vatandaş, uzun vadede istikrarlı bir mükellef haline gelecektir. Defter tutma, aylık beyan verme gibi ağır yükümlülükler yerine hafifletilmiş yükümlülükler olduğunda; vatandaş da, Maliye de uzun vadede kazançlı çıkacaktır.",2024-10-15 10:54:16
Düğün takısında vergiye dikkat,https://www.hurriyet.com.tr/yazarlar/ahmet-karabiyik/dugun-takisinda-vergiye-dikkat-41860353,"Pandemi takı törenlerini de değiştirmişti… Geçen yaz okuduğum bir haberdi. Tekirdağ’daki bir düğünde, davetlilerle gelin ve damat arasındaki sosyal mesafeyi korumak için, takılar cansız vitrin mankenlerine takılmıştı. Bu yaz da pandemi yasaklarının kalkmasıyla yine bir düğün ve hediye haberi okudum… Bu kez Amasya Taşova’dan bir düğün: ’Dedesinden torununa sıfır otomobil.’ Takı olsun, otomobil olsun... Düğün sezonunun açılmasıyla birlikte gelin ve damata verilen düğün hediyeleri sonuçta bir değer ifade ettiğinden yeni çiftler “Acaba bu hediyelerin vergisi var mı?” diye de soruyorlar.İSTİSNA TANINIYORNormalde anne-babadan dededen, nineden, kardeşten dahi olsa alınan hediyelerin (belirli tutarın üzerindeyse) vergisi de var. Ancak düğünde takılan para, altın vb. hediyeler için Veraset ve İntikal Vergisi Kanunu (VİV) istisna tanıyor. Yasadaki ifadesiyle belirtirsek ‘örf ve âdete göre verilmesi mutat (alışılmış) bulunan hediye, cihaz, yüz görümlüğü ve drahomalar’ için istisna tanınıyor, vergisi istenmiyor. (VİV Kanunu Md. 4/c)HEDİYE OTOMOBİLSEEvet, örf ve adete göre verilen altın, para gibi takılan kıymetler için gelin ve damatın vergi ödemesi gerekmiyor, konu net. Ancak sıfır otomobil gibi çok daha yüksek değerde kıymetler için vergisi yoktur demek mümkün olamıyor. Bu konuda Maliye’nin yaptığı açıklamalarda da; düğünde geline takılabilecek para ve takılara göre çok daha değerli hediyelerin, örf ve adete göre verilen hediye tutarlarını aşacağından yasadaki istisna kapsamına giremeyeceği belirtiliyor.ÇEYİZ PARASIKızına düğününde 400 bin dolar tutarında çeyiz parası veren bir baba ‘vergisi var mı acaba?’ diye tereddütünü Maliye’ye sormuş. Maliye, cevabında vergiye tabi olduğunu belirtmiş. “Çeyiz parası olarak; kızınıza verdiğiniz 400 bin dolar tutarındaki hediye, örf ve âdete göre verilmesi mutat bulunan hediye kapsamında değerlendirilemeyeceğinden Veraset ve İntikal Vergisi’nden istisna tutulması mümkün değildir” şeklinde cevap verilmiş. (İzmir Vergi Dairesi Başkanlığı, 26 Mart 2013 Tarih ve 176 Sayılı Özelge)İSTİSNA TUTARI 7 BİN 703 TLAile üyelerinden; anne-babadan, dededen-nineden, kardeşten, eşten de gelmiş olsa da bağış ve hediyeler vergiye tabi. İstisna tutarı 2021 yılı için: 7.703 lira. Bu değeri aşan tutarda hediye, bağış alan kişiler vergi ödemek zorunda. Yalnız; anne, baba, eş ve çocuklardan bu hediyeleri alanlar için, verginin oranı yarı yarıya düşüyor. Hediyenin taşınır (menkul) -taşınmaz (gayrimenkul) olması da fark etmiyor. Mücevherat, otomobil, konut vb. tüm karşılıksız olarak edinilen varlıklar için vergisinin hesaplanıp ödenmesi gerekiyor. Karşılıksız intikal eden varlıklar için beyanname verme süresi bir ay. Ödeme, beyandan sonra üç yılda ve altı taksitte (her yıl Mayıs ve Kasım aylarında) yapılabiliyor.",2024-10-15 10:54:19
Çalışan ve işveren açısından asgari ücrette neler değişiyor?,https://www.hurriyet.com.tr/yazarlar/ahmet-karabiyik/calisan-ve-isveren-acisindan-asgari-ucrette-neler-degisiyor-41856683,"Asgari ücrete 75 liralık devlet desteği geçtiğimiz hafta mecliste yasalaştı. ( 7333 sayılı kanun) Aslında geçen yıl da uygulanan bu desteğin devam edeceği yetkililerce söylenmiş ancak yasal düzenlemesi yapılmamıştı. Normalde asgari ücretli bir çalışanın işverene maliyeti 4.203,56 lira iken 75 lira devlet desteği sonrası bu maliyet 4.128,56 liraya düşmüş oluyor. (Yüzde 5 SGK primi desteği de dikkate alındığında) 2016’dan sonra verilmeye başlanan asgari ücret desteğinden bu yıl; yaklaşık 1.4 milyon işyerine, 9.5 milyon asgari ücretli işçi için toplam 6.2 milyar liralık destek sağlanacağı öngörülüyor.ÇALIŞAN İÇİN NE DEĞİŞİYORAsgari ücret yılın başında 2021’in tüm ayları için aylık brüt 3.577,50 lira olarak belirlenmişti. Ve bu brüt aylık üzerinden hesaplanan net maaş ise 2.825,90 lira olarak açıklanmıştı. Brütten nete gelirken vergiler ve sigorta prim kesintilerinin tutarı 1.019,91 liraya denk geliyor. (Damga vergisi: 27,15 lira, Gelir vergisi: 456,13 lira ve SGK primleri: 536,63 lira) Net ücrete (2.557,59) ilaveten 268,31 liralık AGİ (Bekar için) ödenmesiyle net ücret toplam 2.825,90 lira olarak hesaplanıyor.2021’in ilk yedi ayı için bu hesaplamada hiçbir değişiklik olmadı. Ancak gelecek beş ay için çalışanın bordrosunda brüt ücret değişmeyecek olsa da, kesilecek gelir vergisinde (yüzde 15’den, yüzde 20’ye) artış yaşanacak. Ve bu artış normalde çalışanın net maaşını da düşürür. Ancak asgari ücretlinin yıl içi net ücretinde düşüş yaşamasının önüne geçmek için işverenler AGİ’yi daha yüksek ödeyerek, vergiden kaynaklı net maaştaki düşüşü telafi ediyorlar. İşverenler yüksek AGİ ödeyerek çalışanın net maaşındaki düşüşü engellerken diğer yandan devlete ödeyecekleri gelir vergisini de bu tutar kadar daha az ödüyorlar. Yani işverenlerin çalışanlarına ödeyecekleri yüksek AGİ’nin kendilerine bir yükü olmuyor, çalışana ödenen yüksek AGİ’nin maliyetini devlet üstlenmiş oluyor.Aşağıdaki tabloda aylar itibariyle değişimler görülebilir. İlk yedi ayda çalışanın bordrosunda yüzde 15 oranında 456.13 lira vergi kesildi. Gelecek ay; ağustos ayında vergi 472.48 liraya yükselecek. Asgari ücretlinin son dört ay bordrosunda ise 608,18 lira gelir vergisi kesintisi yapılacak. Ancak her durumda asgari ücretlinin net maaşı önceki aylarda olduğu gibi 2.825,90 liranın altına düşmeyecek.",2024-10-15 10:54:20
Emlak vergisi için muhtarlıklara gitmeyi unutmayın,https://www.hurriyet.com.tr/yazarlar/ahmet-karabiyik/emlak-vergisi-icin-muhtarliklara-gitmeyi-unutmayin-41851990,"Ancak şu günlerde; bazı kişilerin belki daha önce hiç ziyaret etmedikleri muhtarlığı ziyaret etmesi kritik öneme sahip. Emlak vergisi ödeyen mülk sahiplerini kastediyorum. Gelecek 4 yılda ödenecek emlak vergisinin hangi değerler üzerinden hesaplanacağı bu günlerde kesinleşiyor. Ayın başından itibaren muhtarlıklara mülklerin yeni arsa değerleri asıldı. Konut olsun, işyeri olsun mülklerin arsa değerleri eğer fahiş oranda artmışsa ve itiraz da edilmezse artık gelecek dört yıl (2022, 2023, 2024 ve 2025) boyunca emlak vergisi hesabı için bir itiraz hakkı olamayacak.EMLAK VERGİSİNE ETKİSİKonut olsun, işyeri olsun mülklerin emlak vergi değeri; arsa değeri ve inşaat maliyetinin toplamından oluşuyor. Arsa değerleri 4 yılda bir belirleniyor, inşaat metrekare maliyet değerleri de her yıl düzenli olarak yayımlanıyor. Arsa değeri ve inşaat maliyetinin toplamı üzerinden belirlenen emlak vergi değeri, yeniden değerleme oranı dikkate alınarak her yıl ayrıca güncelleniyor. Vatandaşlar bu emlak vergi değeri üzerinden konutlarda binde 1, işyerlerinde binde 2 oranında emlak vergisi ödüyorlar. (Büyükşehirlerde vergi oranları iki kat artırımlı uygulanıyor.)DEĞERİ KİM BELİRLİYORHer dört yılda bir ‘takdir komisyonları’ tüm mülklerin arsa değerlerini yeniden belirliyor. En son 2017 yılında belirlenmişti. Takdir komisyonlarına; belediyeden, Maliye’den, tapu müdürlüğünden, ticaret odasından, ilgili muhtarlıklardan üyeler katılarak değer tespit çalışması yapılıyor. Cadde-sokak bazında mülklerin belirlenen arsa metrekare değeri belediyelere teslim ediliyor.Gelecek 4 yılın ödenecek emlak vergisi hesabına esas olan arsa-arazi değerleri de (en son) 30 Haziran’da muhtarlıklara asıldı. Mülklerinin arsa değerinin yüzde 100 ve daha da yüksek oranlarda artırılarak belirlendiğini gören mülk sahipleri de var. Söz konusu artış oranına itiraz etmek isteyenlerin ilandan sonraki 30 gün içinde vergi mahkemesinde dava açma hakları var.YASAYLA SINIRLANDIRILMIŞTI2017 yılında belirlenen arsa değerlerinde fahiş oranda artışlar söz konusu olmuştu. Birçok mülk sahibi dava da açmıştı bu artış oranlarının iptali için.  Önceki değerine göre yüzde 100, yüzde 200 hatta yüzde 500’lük artışlar görülmüştü. Bu oranlar kamuoyundan çok tepki görünce; birçok vatandaş mahkemelere gitmiş, daha mahkemeden kararlar çıkmadan da yasa değişikliği yapılmış ve arsa değerlerinin artış oranı yüzde 50 ile sınırlandırılmıştı. (Emlak Vergisi Kanunu, Geçici Md. 23)DİĞER VERGİLERİ DE ETKİLİYORTapu harcı hesaplanırken de emlak vergi değeri (en az değer) dikkate alınabiliyor. Miras yoluyla intikal eden gayrimenkuller için de emlak vergi değeri dikkate alınarak veraset ve intikal vergisi hesaplanıyor. Yeni uygulanmaya başlanan ‘Değerli Konut Vergisi’ mükellefleri belirlenirken de emlak vergi değeri dikkate alınıyor. Dolayısıyla bugünlerde muhtarlıklarda asılı olan mülklerin arsa değeri yalnız emlak vergisi hesabında değil diğer vergilerin hesabında da önem taşıyor.İlginizi Çekebilir Kartı",2024-10-15 10:54:21
Arabulucuda el sıkışıldığında vergi nasıl hesaplanacak?,https://www.hurriyet.com.tr/yazarlar/ahmet-karabiyik/arabulucuda-el-sikisildiginda-vergi-nasil-hesaplanacak-41846966,"Kıdem tazminatı her bir çalışma yılı için; bir aylık (30 günlük) ücret kadar hesaplanır.İhbar tazminatı; çalışanın kıdemine göre değişen tutarda, en az 2 haftalık ücreti kadar, en çok sekiz haftalık ücreti tutarında hesaplanır.En az 30 işçinin çalıştığı işyerlerinde, çalışanlara kıdem ve ihbar tazminatına ilaveten iki kalem ödeme daha (diğer koşullar da uygunsa) yapılabiliyor. “İşe başlatmama tazminatı” ve “boşta geçen süre ücreti”.ZORUNLULUK GELDİ Çalışana yapılabilecek bu dört kalem ödemenin ana koşulları ve vergiye tabi olup olmadıkları tablodan görülebilir. Arabuluculuk devreye girmeden önce; kıdem ve ihbar tazminatı ya işten çıkışta ödenirdi veya mahkeme sonucunda işverenden alınabiliyordu. (Boşta geçen süre ücreti ve işe iade tazminatı ise ancak mahkeme kararıyla ödenebilirdi.) 2018’den itibaren 7036 Sayılı İş Mahkemeleri Kanunu ile; mahkemeye gitmeden önce arabulucuya gitmek zorunluluğu geldi. Ve önceden mahkeme kararıyla ödenen tazminatların hangisi vergili hangisi vergisiz bir tereddüt de olmazdı. Şimdi; “hiç mahkemeye gitmeden arabulucuda işveren ve çalışan anlaşırsa vergi hesabı değişiyor mu?” şeklinde tereddütler oluşuyor...İŞE BAŞLATMA TAZMİNATIİşe başlatmama tazminatı; aynı mahkeme sonucunda olduğu gibi vergiden istisna ediliyor. Boşta geçen süre ücreti ve fazla mesai olarak ödenecek kısımlar içinse brüt ücret üzerinden vergi kesilmesi gerekecek.  Maliye’nin verdiği bir özelge de var bu konuda. Özelgedeki örnekte işveren olan banka ile işten ayrılan eski çalışanı arabulucuda anlaşmış. İşe başlatmama tazminatı olarak 5 aylık ücreti karşılığı olarak brüt 41.210 TL hesaplanmış. Boşta geçen süreye karşılık olmak üzere brüt 9.890 TL, fazla çalışma ücreti olarak brüt 2.000 TL olmak üzere toplam 53.100 TL ödenmek üzere anlaşılmış.ANLAŞMA TUTARIBu tutarlar üzerinden; “Arabuluculuk Anlaşma Tutanağı” uyarınca ödenecek ‘işe başlatmama tazminatı’ için gelir vergisinden istisna edilmesinin mümkün bulunduğu, ücret mahiyetinde bulunan, boşta geçen süreye karşılık olarak yapılan ödeme ile fazla mesai ödemesi üzerinden ise gelir vergisi kesintisi yapılması gerektiği belirtilmiş. (Büyük Mükellefler Vergi Dairesi Başkanlığı, 23 Ocak 2020 tarih, 2275 sayılı özelge)MAHKEME SÜRECİBir çalışanın işten çıkarıldıktan sonra mahkemeye gidip ‘işe iade davası’ açabilmesi, tüm işyerleri için söz konusu olamıyor. En az 30 çalışanı olan işyerlerinde çalışanlar için bu hak geçerli. (İş Kanunu Md. 18) Ayrıca çalışanın işyerinde altı aydan fazla çalışmış olması da gerekiyor. Bu iki koşul mevcut olduğunda; çalışanın işten çıkarıldıktan sonra bir ay içinde, önce arabulucuya gitmesi gerekiyor. Arabulucudan üç hafta içinde karar çıkması gerekiyor. Anlaşma çıkmadığı durumda son tutanağın düzenlendiği tarihten itibaren iki hafta içerisinde mahkemeye gidilerek işe iade davası açılabiliyor.NEYE BAKILIYOR? İşe iade davasında; mahkeme işverenin geçerli nedeni olup olmadığına bakıyor. Çalışan lehine sonuçlandığında, çalışan ya işine geri dönebiliyor veya -işveren işe iade almak istemiyorsa- çalışana iki kalem ödeme (işe başlatmama tazminatı ve boşta geçen süre ücreti) yapılması gerekiyor. Uygulamada çoğunlukla işverenler; davayı kazanan çalışanını işe geri başlatmak yerine, işe başlatmama tazminatını ve boşta geçen süre ücretini ödemeyi tercih ediyor. İşe başlatmama tazminatı; dört ila sekiz aylık ücreti tutarında ödeniyor. (Bu tazminattan Gelir Vergisi kesilmiyor.) ‘Boşta geçen süre ücreti’ ise (en fazla) dört aylık brüt ücret tutarında ödeniyor. (Üzerinden gelir vergisi kesintisi yapılıyor.)",2024-10-15 10:54:23
Maliye’de kaydı olmayan da ‘barışabilir’,https://www.hurriyet.com.tr/yazarlar/ahmet-karabiyik/maliyede-kaydi-olmayan-da-barisabilir-41842000,"“Maliye’de kaydım yok, yine de vergi barışına başvurabilir miyim?” diye soruyor bir okurumuz. “Banka hesap hareketlerinden yola çıkılarak incelemeye alınan tanıdıklarım var, geçmiş yıllarda yüksek olmasa da benim de kazançlarım oldu ama vergi dairesine bildirim yapmam gerektiğini düşünemedim” şeklinde tereddütlerini iletti. Eğitim ve danışmanlık gibi serbest meslek kazancı da elde edilmiş olabilir, sosyal medyada yayımlanmış içerikler üzerinden reklam geliri de elde edilmiş olabilir, yurtdışı faiz kazancı da elde edilmiş olabilir... Ve bu gelirler için geçmiş yıllarda Maliye’ye hiç bildirim yapılmamış, mükellefiyet kaydı açılmamış olsa da, geçmiş yıllara ilişkin vergi incelemesi riski vergi barışıyla ortadan kaldırılabiliyor. Otomobil ve gayrimenkul alım satım kazancı da olabilir, mülkünden kira geliri elde edip hiç Maliye’ye gelir beyan edilmemiş de olabilir. Maliye ile el sıkışıp vergi barışı imzalayanlar için geçmiş yılların kazançları artık gelir elde edenlerden sorulmayacak. Zamanaşımı süresi henüz dolmamış geçmiş beş yılın tümü için vergi barışı-matrah artırımı yapılabildiği gibi, yalnızca bir (veya birkaç) yıl için de yapılabilir.FAİZ GELİRİ ÖRNEĞİYurtdışı faiz geliri için örnekleyelim konuyu... 2020’de yurtdışından faiz geliri elde ettiği halde bu gelirini Maliye’ye beyan etmeyen kişi 8.500 lira vergi barışı ödemesi yaptığında artık bu kişi için vergi inceleme riski ortadan kalkıyor. Diğer dört yıl için vergi barışı ödeme tutarları da şu şekilde: 2016 için 6.380 TL, 2017 için 6.640 TL, 2018 için 7.050 TL, 2019 için 7.500 TL.SON BAŞVURU 31 AĞUSTOSVergi barışı-matrah artırımı için Maliye’ye 31 Ağustos’a kadar başvurulabiliyor. Peşin ödeme yapmak isteyenler için son ödeme tarihi 30 Eylül 2021. Peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödeme yapacaklar için ilk taksit ödeme tarihi de 30 Eylül 2021. Kalan taksitler ikişer ay arayla toplam 6 eşit taksitte (1.09 oranında katsayı ilave edilerek) ödenebilecek.KAYDI OLANLARGeçmiş yıllarda mükellef olup Maliye’de kaydı olanlar, vergi barışından yararlanmak istediklerinde belirlenmiş oranlar üzerinden matrah artırımında bulunacak. 2016 için yüzde 35, 2017 için 30, 2018 için yüzde 25, 2019 için yüzde 20 ve 2020 için yüzde 15 oranında geçmiş yıl beyanlarını artıranlar artırdıkları matrah üzerinden yüzde 20 oranında vergi ödediklerinde geçmiş yılların vergileri kendilerinden sorulmayacak. Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmamışsa vergi oranı (en az matrah tutarı üzerinden) olarak yüzde 20 oranında değil, yüzde 15 oranında dikkate alınacak.Geçmiş yıllarda vergiye tabi kazanç beyan etmemiş (zarar etmiş) olanlar da hiç beyan vermemiş kişiler gibi asgari matrah tutarları üzerinden vergi barışı ödemesi yapacaklar.VARLIK BARIŞI’NDA SON GÜN 30 HAZİRAN9 Haziran 2021 tarihinde Resmi Gazete’de yayımlanmasından sonra ‘vergi barışı yasası’ mali gündemin en önemli konusu... Bu arada bir hatırlatmada bulunalım, varlık başvurusu yapmak için de son iki gün artık. (Son başvuru tarihi 30 Haziran Çarşamba) Varlık Barışı yasası geçen yıl (17 Kasım 2020) Resmi Gazete’ de yayımlanmıştı. (7256 sayılı yasa) Varlık barışı başvurusu yapacaklar için vergi ödenmesi de söz konusu değil. İncelenmeme güvencesi edinilerek yurt dışından getirilecek varlıklar için; öncelikle 30 Haziran 2021’e kadar bildirim yapılması, bildirimden sonraki üç ay içinde de varlıkların Türkiye’ye getirilmesi gerekiyor. Türkiye’deki banka veya aracı kuruma varlıklarını bildiren ve ardından ülkeye getiren kişinin (veya şirketin) varlıkları serbestçe tasarruf hakkı da mevcut. Yurtiçi varlıklar için; bankaya değil vergi dairesine bildirim yapılması gerekiyor. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamında bildirim yapılabiliyor. Yurt içi için diğer varlıklara ilaveten taşınmazlar da vergi dairesine varlık barışı kapsamında bildirilebiliyor. Varlık Barışı son başvuru tarihinin Cumhurbaşkanı tarafından uzatılma ihtimalinin olduğunu da belirtmekte yarar var.",2024-10-15 10:54:26
Kasa ve stok affının koşulları,https://www.hurriyet.com.tr/yazarlar/ahmet-karabiyik/kasa-ve-stok-affinin-kosullari-41836874,"Alış, satış, gelir, gider gibi tüm işlemlerin Türk lirası karşılığı kayda alınır, defterlere yazılır. Dönem sonlarında da; dönem içi yapılan tüm bu işlemlerin sonucunda işletmenin bilançosu çıkar. İşletmelerin dönem sonu fotoğrafıdır bilanço. Ancak bazı işletmelerin bilançoları bir nevi fotomontajlıdır. Yani fotoğrafa baktığınızda gerçek durumu tam olarak göremezsiniz. Şimdi vergi barışı yasasıyla bu fotomontajlı kısımların düzeltilmesi imkânı tanınıyor işletmelere.İŞLETMELERİN VARLIKLARIBilançolara bakıldığında; bir tarafta işletmenin varlıkları görülür. İşletmenin kasasında, bankasında ne kadar nakit olduğu, müşterilerinden ne kadar alacaklı olduğu, stok, makine teçhizat, bina vb. varlıklar varsa bunların ne kadar değere sahip olduğu görülür. Diğer yandan; tedarikçilere, bankalara, ortaklara (yabancı kaynaklara) borcu varsa bunların değerinin ne kadar olduğu yer alır. Son tahlilde; varlıklarla yabancı kaynaklar arasındaki fark da şirketin ne kadar sermayeye sahip olduğunu gösterir.VERGİ BARIŞI FIRSATIBilanço yalnızca işletme sahipleri için değil, kredi verenler için de, gerektiğinde müşteri ve tedarikçiler için de ve her durumda işletmenin kazancı üzerinden vergi geliri elde eden Maliye için de kritik önem sahiptir. Dolayısıyla işletme sahipleri yalnızca kendileri için değil, işletmenin faaliyetini devam ettirirken etkileşimde olduğu tüm taraflar için bilançolarını gerçek duruma uygun hazırlamalılar. Fotomontajla müdahale edilmiş, fiili durumu yansıtmayan bilançoların vergi barışı yasası fırsatı da varken fiili duruma uygun hale getirilmesi yerinde olacaktır.STOK VE KASA AFFIStok ve kasa affı yoluyla bilanço düzeltme işlemi hakkında bir hususu daha vurgulamak gerekir. Stok ve kasa affı istisnai bir uygulama olduğunda işletmeler için de, Maliye için de öteden beri devam eden uyumsuzlukları sulhle çözmek için iyi bir fırsat. Ancak bu afların kısa sürelerde tekrarlanıyor olması, bilançolarını her zaman fiili duruma uygun olarak düzenleyen işletmeler aleyhine haksız rekabet de yaratmakta. ‘Nasılsa yeni bir af daha çıkar kayıtlarımı yine düzeltirim’ şeklinde bir algıya ve tahribata da yol açarak uyumsuzlukların devamına da neden olabilecektir. Genel çerçevesini çizdiğimiz stok ve kasa affının, işletmelerce hangi koşullarda uygulanabileceğini de sırasıyla ele alalım. Öncelikle kayıtlarda (bilançoda) görünen ancak fiilen işletmede yer almayan kalemlerden başlayıp ardından tam tersi durumdaki uyumsuzlukların (kayıtlarda olmayan ancak fiilen işletmede olan varlıklar) nasıl giderileceğini inceleyelim...KAYITLARDA GÖRÜNEN İŞLETMELERDE BULUNMAYAN VARLIKLARGelir ve kurumlar vergisi mükellefleri; kayıtlarında yer almasına rağmen işletmelerinde olmayan emtia, makine, teçhizat ve demirbaşları, 31 Ağustos’a kadar kayıtlarına alabiliyor. Aynı türden emtialara ilişkin cari yıl kayıtlarına göre tespit edilen brüt kâr oranına göre fatura düzenleyerek ve vergisel yükümlülüklerini yerine getirip kayıt ve beyanlarına intikal ettirebilecekler. Makine, teçhizat ve demirbaşlar bakımından kendilerince veya bağlı oldukları meslek kuruluşunca tespit edilecek rayiç bedeller dikkate alınarak fatura düzenlenecek. Brüt kâr oranının cari yıl kayıtlarına göre tespit edilemediği hallerde, odalarının belirleyeceği oranlar esas alınacak. Ödenmesi gereken KDV; ilk taksiti beyanname verme süresi içinde, izleyen taksitler takip eden ikinci ve dördüncü ayda üç eşit taksitte ödenecek. Fiilen işletmede bulunmayan varlıklar için fatura kesilmesi sonrasında ceza kesilemeyeceği hususu yasada ‘geçmişe yönelik vergi cezası ve gecikme faizi uygulanmayacağı’ şeklinde belirtiliyor.BİLANÇODA GÖRÜNEN KASADA OLMAYAN PARALARBilanço esasına göre defter tutan kurumlar vergisi mükellefleri aftan yararlanabiliyor. 31 Aralık 2020 tarihi itibarıyla düzenledikleri bilançolarında görülmekle birlikte işletmelerinde bulunmayan kasa mevcutları ve işletmenin esas faaliyet konusu dışındaki işlemleri dolayısıyla (ödünç verme ve benzer nedenlerle ortaya çıkan) ortaklarından alacaklı bulunduğu tutarlar ile ortaklara borçlu bulunduğu tutarlar arasındaki net alacak tutarları ile bunlarla ilgili diğer hesaplarda yer alan işlemlerini 31 Ağustos’a kadar vergi dairelerine beyan etmek suretiyle kayıtlarını düzeltebilecekler. Beyan edilen tutarlar üzerinden yüzde 3 oranında hesaplanan vergi, beyanname verme süresi içinde ödenecek. Ödenen vergiler, gelir veya kurumlar vergisinden mahsup edilmiyor; beyan edilen tutarlar ve ödenen vergiler, kurumlar vergisi matrahının tespitinde gider olarak kabul edilmiyor. Beyan edilen tutarlar için cezalı bir vergisel işlem yapılması da söz konusu olmayacak.İŞLETMEDE BULUNAN ANCAK KAYITLARDA GÖRÜNMEYENLERGelir ve kurumlar vergisi mükellefleri işletmelerinde mevcut olduğu hâlde kayıtlarında yer almayan emtia, makine, teçhizat ve demirbaşları defterlerine kaydedip uyumsuzlukları giderebilecek. İşletmeler söz konusu kıymetleri, kendilerince veya bağlı oldukları meslek kuruluşunca tespit edilecek rayiç bedel ile ve bir envanter listesi ile vergi dairelerine 31 Ağustos’a kadar bildirmesi gerekiyor. Bildirim yapılan varlıklar daha sonra defterlere kaydedilebilecek. Bildirime dahil edilen kıymetler için amortisman ayrılamıyor. Beyan edilen; makine, teçhizat, demirbaş ve emtiaların bedeli üzerinden tabi olduğu oranların yarısı esas alınarak KDV hesaplanacak. Hesaplanan KDV ayrı bir beyanname ile sorumlu sıfatıyla beyan edilerek, beyanname verme süresi içinde ödenebilecek. Makine, teçhizat ve demirbaşlar üzerinden ödenen bu vergi, hesaplanan KDV’den indirilemiyor. Emtia üzerinden ödenen vergi ise genel esaslara göre indirilebiliyor.",2024-10-15 10:54:27
Şirketler için vergi barışı,https://www.hurriyet.com.tr/yazarlar/ahmet-karabiyik/sirketler-icin-vergi-barisi-41832492,"Hemen hemen tüm riskler sigorta poliçesi ile güvence altına da alınabilir. Vergi cezası riski için de yeni vergi barışı bir sigorta poliçesi aslında. Vergi barışı yasası ile şirketlere ‘Maliye ile barış imzala, düşük sayılabilecek bir ödeme yap, geçmiş beş yıl için vergi inceleme riskini ortadan kaldır.” deniliyor. Henüz zamanaşımı süresi dolmayan yıllar için Maliye her an inceleme yapma imkanına sahip… 2016, 2017, 2018, 2019 ve 2020 yılları… Matrah artırımı yapan şirketler içinse bu yıllar için artık vergi incelemesi yapılmayacağı belirtiliyor 7326 sayılı kanunla. (Md. 5) Vergi barışının matrah artırımının genel çerçevesini bu şekilde özetledikten sonra yasanın şirketler için merak edilen kritik ayrıntılarını açıklayalım.BAŞVURU VE ÖDEME En son 31 Ağustos 2021 tarihine kadar matrah artırımına başvurulabilecek. Matrah artırımı sonrası hesaplanan vergiler, peşin ödenmek istenirse 30 Eylül’e kadar tek seferde ödeme yapılabilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1.09 oranında katsayı ilave edilerek) ödeme yapılabilecek.ARTTIRIM NE KADAR? Örneğin; 2018 yılı için vergi incelemesi riskini kaldırmak isteyen anonim ve limited şirketler, daha önce beyan ettikleri Kurumlar Vergisi (KV) matrahını, yüzde 20 oranında arttıracak, bunun da yüzde 15’ni ödeyecekler. Arttırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor. Ancak her yıl için belirlenmiş asgari matrah tutarları da mevcut. 2018 yılı örneği için; bildirilecek asgari matrah (o yıl için zarar beyan edilmiş olsa dahi) en az 105.800 TL olabilecek. Bu matrah üzerinden de yüzde 20 oranında vergi barışı karşılığı olarak (2018 yılı için) 21.160 lira ödenecek. Arttırım oranı ve bildirilmesi gereken asgari matrahlar, Tablo-1’de yıllar itibariyle yer almakta. KOŞULLAR NELER?Tablo 2’de yer alan oranlarda geçmiş beyannamelerinde yer alan (hesaplanan) KDV’leri arttırıldığında vergi barışı hükümlerinden yararlanılabiliyor. Şirketler, muhtasar beyanname ile beyan etmeleri gereken ücret GV Stopajı için de vergi barışından Tablo 3’de yer alan oranlarda artırım yaparak vergi barışı hükümlerinden yararlanabiliyor.Hangi vergiler için barış yapılamıyor? Şirketler yıllık kurumlar vergisi için matrah artırımı yapabiliyor. Ücret, kira, serbest meslek ödemeleri üzerinden hesaplanan stopajlar için de matrah artırımı yapılabiliyor. Kâr dağıtımı stopajı, damga vergisi ve ÖTV gibi vergilerde matrah artırımı imkânı ise sağlanmıyor. Vergi barışı düzenlemesinde; matrah artırımında bulunanlar hakkında; VUK’nun 367.nci madde kapsamında (Bazı Kaçakçılık Suçlarının Cezalandırılmasında Usul) inceleme yapılabileceği belirtiliyor. Ancak bu incelemelere göre de; matrah veya vergi artırımında bulunulan dönemler ve vergiler için tarhiyat (vergi hesaplaması) yapılamayacağı da ayrıca belirtiliyor. (7326 sayılı kanun, Md.5/13) Matrah artırımı yapılan yılda zarar varsa bu zararın ancak yarısının 2021 ve izleyen yılların karlarından indirilebileceğini de ayrıca belirtmekte yarar var. Yani artırım yapılan yıla ilişkin mali zararın yarısının mahsup hakkı 2021 ve izleyen yıllarda kaybedilmiş olacak. Vergi barışından hangi şirketler yararlanamaz? Kısaca; naylon fatura düzenleyenler matrah artırımından yararlanamaz diyebiliriz. “Defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” (Vergi Usul Kanunu Md. 359/b) matrah artırımından yararlanamıyor. Naylon faturayı kayıtlara alan, kullananlar ise vergi barışından yararlanabiliyor. Asıl veya suretleri tamamen veya kısmen sahte olarak düzenlenen belgeleri kullananlar, matrah arttırımı hükümlerinden yararlanabiliyor. Ayrıca terör suçundan hüküm giyenler ve yasada (5.inci maddesinin 9.ncu fıkrası) sayılan terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor.   Ödeme yapılmazsa barış bozuluyor mu? Yasada belirlenen koşullara uygun olarak ödeme yapılmaması durumunda, vergi barışı-matrah artırımı hükümlerinden yararlanılamıyor. Yani barış bozuluyor, ‘incelenmeme güvencesi’ ortadan kalkıp, Maliye’nin dilediği zaman ‘vergi incelemesi yapma hakkı’ tekrar devreye giriyor. Ayrıca gecikme zammıyla (aylık 1.60 oranında) beraber yeni hesaplanan (arttırılan) vergilerin takip ve tahsiline de devam edilebiliyor.",2024-10-15 10:54:29
6 maddede gayrimenkulde vergi barışı,https://www.hurriyet.com.tr/yazarlar/ahmet-karabiyik/6-maddede-gayrimenkulde-vergi-barisi-41827310,"Geçen hafta vergi barışı yasa teklifi Meclis Genel Kurulu’ndan da geçti ve yasalaştı.7326 sayılı kanun Cumhurbaşkanı’nın onayı sonrasında da Resmi Gazete’ de yayımlanacak. Tüm yönleriyle vergi barışının koşullarını yazılarımızda sırasıyla ele alacağız. İlk olarak bugün; gayrimenkullerinden kira geliri elde edenler, gayrimenkullerini satıp kazanç elde edenler için vergi barışının-matrah arttırımının koşullarını Hürriyet okurları için inceliyoruz.Geçmiş beş yılda; kira geliri elde ettiği halde, kira gelirini beyan etmemiş gelir sahipleri olabilir.VERGİ CEZASI RİSKİVeya elde ettiğinden daha az kira geliri beyan etmiş mülk sahipleri olabilir. Geçmiş beş yıl için barışın bedeli olan tutarlar ödendiğinde, Maliye ile el sıkışıldığında artık bu kişiler için vergi cezası riski ortadan kalkıyor. “Geçmiş beş yılda; (en az) ne kadar kira geliri elde edenlerin beyanname verme zorunluluğu vardı?” sorusunun cevabı da aşağıdaki tabloda görülebilir. Gayrimenkul satışları için de durum aynı... Geçmişte elde ettiği gayrimenkul satış kazancını beyan etmeyenler (veya düşük beyan edenler) vergi barışı imzalayarak, düşük sayılabilecek bedeller ödeyerek, vergi inceleme riskinden kurtulabilecekler.Şimdi vergi barışının merak edilen sorularını sırasıyla cevaplayalım...1- Hangi dönemler için barıştan yararlanılabilir?Maliye, geçmiş 5 yıl için vergi incelemesi yapabiliyor. Zamanaşımı süresi dolmamış olan yıllar 2016, 2017, 2018, 2019 ve 2020. Bu yıllar için matrah arttırımı yapıldığında bu yıllara ait gelirlere ilişkin artık vergi incelemesine tabi olma riski de kendiliğinden sonlanıyor. Geçmiş beş yılın tamamı için de, herhangi bir (veya birkaç) yıl için de vergi barışından yararlanmak mümkün.2- Matrah arttırımı sonrası ne kadar ödeme yapılacak?Geçmiş beş yılın hangisi için ne kadar ödeme yapılması gerektiği tabloda görülebilir. Örneğin; 2018 yılı için vergi incelemesi riskinden kurtulmak isteyenler, daha önce beyan ettikleri GV matrahını, yüzde 20 oranında arttıracak (Arttırılan matrah 10.580 TL’nin altında olamıyor), bunun da yüzde 15’ni ödeyecekler. Arttırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı (en az matrah tutarı üzerinden) olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor.3- Kira gelirini hiç beyan etmeyenler ne kadar ödeyecek? 2016 için 9.400 lira, 2017 için 9.960 lira, 2018 için 10.580 lira, 2019 için 11. 240 lira, 2020 için 12.740 ödendiğinde, geçmiş beş yılın vergisi sorulmayacak. İlgili yıllarda kira gelirinden dolayı beyanname verme sınırını aşmayanlar için zaten vergi riski yok. Örneğin 2018 için ‘Yıllık 4.400 TL’yi aşmayan konut kira geliri elde edenlerin’ beyanname verme zorunlulukları yoktu. 2018 için işyeri kiralarında ise yıllık brüt 34.000 TL’yi aşmayan kira geliri olanlar beyanname vermiyorlardı.4- Gayrimenkul satış kazançları için ne kadar ödeme yapılacak? 2018’de satılan evin satışı vergi dairesine beyan edilmemişse, bu kazançtan ne kadar kazanç edilmiş olursa olsun 7.050 TL ödendiğinde vergi incelemesi riski kalkıyor. Diğer yıllar için vergi barışından faydalanmak isteyenler ise, 2016 için: 6.380 TL, 2017 için: 6.640 TL, 2019 için: 7.500 TL ve 2020 için: 8.500 TL ödendiğinde geçmiş yılların vergileri kendilerinden sorulmayacak. (Gelir Vergisi Yasası’na göre; gayrimenkulünü, edinim tarihinden beş tam yıl geçtikten sonra satıp kazanç elde edenler için vergi olmadığından bu kişilerin vergi barışına ihtiyaçları zaten yok.)5- Başvuru ve ödeme tarihleri ne zaman? 31 Ağustos 2021 tarihine kadar matrah arttırımı başvurusunun yapılması gerekiyor. Hesaplanan vergileri peşin ödemek isteyenler 30 Eylül’e kadar bu ödemelerini yapabilecek. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim de uygulanacak. Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1.09 oranında katsayı ilave edilerek) ödeme yapılabilecek.6- Ödeme yapılmazsa barış bozuluyor mu?Yasada belirtilen şekilde ödeme yapılmaması halinde, vergi barışı-matrah arttırımı hükmünden yararlanılamıyor. Yani barış bozuluyor. Ayrıca gecikme zammıyla (aylık 1.60 oranında) beraber yeni hesaplanan (arttırılan) vergilerin takip ve tahsiline de devam edilebiliyor.",2024-10-15 10:54:31
Vergi barışında ve varlık barışında takvim,https://www.hurriyet.com.tr/yazarlar/ahmet-karabiyik/vergi-barisinda-ve-varlik-barisinda-takvim-41822426,"Önümüzdeki hafta Meclis Genel Kurulu’nda görüşülerek ardından yasalaşması bekleniyor. Teklifin ilk haline göre komisyonda değişiklikler de yapıldı. Kasa ve ortaklar cari hesabının düzeltilmesinde yüzde 5 olarak öngörülen verginin oranı, yüzde 3’e düşürüldü. Ayrıca şahıs ve şirketlerin matrah arttırım oranı; 2020 yılı için yüzde 20 olarak öngörülürken bu oran yüzde 15’e düşürüldü. 2016 yılı için yapılacak matrah arttırım oranı ise yüzde 30’dan, yüzde 35’e çıkarıldı.Değişiklik sonrası geçerli yeni oranlar tablo üzerinden görülebilir. Geçmiş yıllarda; hiç beyan verilmemiş veya kazanç-matrah beyan edilmemişse mükellef türüne göre değişen asgari matrah tutarları yine tablolardan görülebilir.VERGİ BARIŞI TAKVİMİMatrah arttırımı için: 31 Ağustos 2021 tarihine kadar başvurusunun yapılması gerekiyor. Hesaplanan vergileri peşin ödemek isteyenler için son tarih 30 Eylül 2021. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim öngörülüyor. Taksitle ödeme yapacaklar için ilk taksit 30 Eylül’e kadar ödenebiliyor. Kalan taksitler ikişer ay arayla toplam 6 eşit taksitte (1,09 oranında katsayı ilave edilerek) ödenebilecek.STOK VE KASA AFFIStok ve kasa affı için de son tarih: 31 Ağustos 2021. Kayıtlarda yer almayan emtia, makine teçhizat demirbaşların vergi dairesine bildirilmesi gerekiyor. Kayıtlarda yer aldığı halde, işletmede bulunmayan stoklar için fatura düzenlenmesi gerekiyor. İşletmede bulunmayan kasa mevcutlarının ve ortaklar hesabından net alacak tutarlarının vergi dairesine beyan edilmesi gerekiyor.Gecikmiş borçların ödenmesinde takvim: 30 Nisan 2021 öncesine ait ödenmemiş vergi borçlarının üç yıla kadar (18 taksitle) yapılandırılması için son başvuru tarihi 31 Ağustos 2021, ilk taksiti ödemek için son tarih 30 Eylül 2021. SGK’ya ödenmemiş borçların üç yıla kadar yapılandırılmasında son başvuru tarihi 30 Eylül 2021, ilk taksiti ödemek için son tarih 31 Ekim 2021.VARLIK BARIŞI TAKVİMİVarlık Barışı Yasası geçen yıl (17 Kasım 2020) Resmi Gazete’ de yayımlanmıştı. (7256 sayılı yasa) Vergi ödemeksizin ve incelenmeme güvencesi edinilerek yurt dışından getirilecek varlıklar için; öncelikle 30 Haziran 2021’e kadar bildirim yapılması, bildirimden sonraki üç ay içinde de varlıkların Türkiye’ye getirilmesi gerekiyor. Türkiye’deki banka veya aracı kuruma varlıklarını bildiren ve ardından ülkeye getiren kişinin (veya şirketin) varlıkları serbestçe tasarruf hakkı da mevcut. Yurtiçi varlıklar içinse, 30 Haziran 2021’e kadar vergi dairesine bildirim yapılması gerekiyor. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamına giriyor. Yurtdışı varlıkların bildiriminden farklı olarak, ayrıca taşınmazlar da vergi dairesine varlık barışı kapsamında bildirilebiliyor.",2024-10-15 10:54:32
7 soruda vergi barışı,https://www.hurriyet.com.tr/yazarlar/ahmet-karabiyik/7-soruda-vergi-barisi-41817678,"Vergi barışının yasa teklifindeki ifadesi: ‘Matrah artırımı’. Maliye ile el sıkışıp barışmak isteyen işletmelere devlet güvence veriyor, “Barış imzalanan geçmiş beş yıl için Maliye hesaplarını incelemeyecek” diyor. Bu özel hakka; incelenmeme güvencesine kavuşan işletmeler de bu güvenceye karşılık, geçmiş beş yılda beyan ettikleri vergi matrahlarını artırarak, bu yıllar için yeni vergi ödeyecekler. Eğer geçmiş beş yılda beyannamelerinde vergiye tabi gelir-matrah oluşmamışsa da (veya hiç beyanname vermemişlerse) bu kez (tabloda yer alan) asgari (matrahlar) tutarlar üzerinden vergi ödeyecekler. Dileyen mükellefler geçmiş beş yılın tümü için değil, belirleyecekleri bir veya birkaç dönem için de yasadan yararlanabilecekler.GENEL KURUL’DAN GEÇECEKVergi barışı geçtiğimiz cuma günü Meclis’e yasa teklifi olarak geldi. Komisyondan, genel kuruldan geçtikten sonra Cumhurbaşkanı’nın imzasıyla resmi gazetede yayımlanacak. Bugün; yasa teklifinden yola çıkarak matrah artırımının kritik noktalarını 7 soruda birlikte gözden geçirelim. Yasanın resmi gazetede yayımlanmasından sonra mükellefler için merak edilen tüm yönlerini ayrıca ele alacağız... 1- KİMLER YARARLANABİLECEK? Şahıslar ‘gelir vergisi mükellefi’ olarak kazançlarını beyan ediyorlar, şirketler ‘kurumlar vergisi mükellefi’ olarak gelirlerini beyan ediyorlar. Şahıs veya şirket olarak faaliyet gösteren işletmeler için ve kira geliri, gayrimenkul satış değer artış kazancı, yurt dışı faiz vb. menkul sermaye iradı gibi gelir elde edenler de vergi barışı imkanından yararlanabilecek. 2- HANGİ YIL İÇİN NE KADAR ARTIRIM YAPILACAK? Matrah artırım oranları; 2016 ve 2017 için yüzde 30, 2018 için yüzde 25, 2019 ve 2020 için yüzde 20 oranında uygulanacak. Şirketler kurumlar vergisi matrahlarını, şahıslar gelir vergisi matrahlarını artıracaklar. Geçmiş yıllarda; hiç beyan verilmemiş veya kazanç-matrah beyan edilmemişse mükellef türüne göre değişen asgari matrah tutarları tablolarda yıllar itibariyle yer almakta. 3- KDV VE GV STOPAJI İÇİN MATRAH ARTIRIMININ KOŞULLARI NELER? 2016 ve 2017 için yüzde 3, 2018 için yüzde 2.5, 2019 ve 2020 için yüzde 2 oranlarında geçmiş beyannamelerde yer alan (hesaplanan) KDV’leri arttırıldığında vergi barışı hükümlerinden yararlanılabiliyor. İşletmeler, muhtasar beyanname ile beyan etmeleri gereken ücret GV Stopajı için de vergi barışı hükümlerinden yararlanabiliyor. Artırım oranları; 2016 için yüzde 6, 2017 için yüzde 5, 2018 için yüzde 4, 2019 için yüzde 3 ve 2020 için yüzde 2. 4- BAŞVURU VE ÖDEME TARİHLERİ NE ZAMAN? Yasa teklifine göre; 31 Ağustos 2021 tarihine kadar matrah artırımı başvurusunun yapılması gerekiyor. Hesaplanan vergileri peşin ödemek isteyenler 30 Eylül’e kadar bu ödemelerini yapabilir. İlk taksit ödeme süresi içerisinde peşin ödeme yapanlara hesaplanan vergiler üzerinden yüzde 10 indirim yapılması da öngörülüyor. Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1,09 oranında katsayı ilave edilerek) ödeme yapılabilir. 5- VERGİ BARIŞINDAN KİMLER YARARLANAMIYOR? Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” matrah artırımından yararlanamıyor. Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah artırımı hükümlerinden yararlanabiliyor.Ayrıca terör suçundan hüküm giyenler ve yasa teklifinde (5.inci maddesinin 9.ncu fıkrası) sayılan terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor. 6- ÖDEME YAPILMAZSA BARIŞ BOZULUYOR MU? Yasa teklifinde; kanunda belirtilen süre ve şekilde ödeme gerçekleşmediğinde, ‘madde hükmünden yararlanılamaz’ şeklinde konu açıklanıyor. Ayrıca gecikme zammıyla (aylık 1.60 oranında) beraber yeni hesaplanan (arttırılan) vergilerin takip ve tahsiline devam olunacağı da belirtiliyor. Dolayısıyla matrah artırımı yapılıp süresi içinde yeni hesaplanan vergi ödenmezse vergi barışı bozuluyor, bu yasada tanınan haklardan yararlanma hakkı ortadan kalkıyor.7- STOK VE KASA AFFI, BORÇ YAPILANDIRMASI DA İÇERİYOR MU? Matrah artırımı yoluyla geçmiş beş yıl için vergi inceleme riskini kaldıran vergi barışı yasa teklifi işletmelere, stok ve kasa kayıtlarındaki uyumsuzlukları giderme imkânı da sağlıyor. Ayrıca devlete olan ödenmemiş borçların yapılandırmasına da imkân tanıyor, işlemiş gecikme zamlarının silinip, ana parasının (düşük yapılandırma faiz oranı uygulanarak) üç yıla yayılarak ödeme imkânı getiriyor. Yasa teklifinin Resmi Gazete’de yayımlanmasıyla stok-kasa affının ve borç yapılandırmasının koşullarını ve incelemede ve yargı aşamasında olan işlemler için yasadan yararlanmanın koşullarını da bu köşede ayrıntılarıyla ayrıca ele alacağız.HAKSIZ REKABETVergi barışı yasa teklifi ile devreye alınacak uygulamalar; bir yandan kamu kurumları ile milyonlarca vatandaş arasında süregelen ve çözümlenememiş sorunları çözecekken, diğer yandan geçmişte vergi mevzuatına uygun hareket edenler, vergilerini süresinde ödeyenler için haksız rekabete de neden olacaktır. Vergi borçlarının yapılandırılmasında ödenecek anapara da bir af söz konusu olmasa da, matrah artırımında düzenli ödeyenler için 5 puanlık indirim yapılıyor olsa da, geçmişte yasalara uygun hareket edenler için yine bir haksız rekabet oluşmaktadır. ASGARİ TUTARLARMatrahlar üzerinden de yüzde 15 vergi (peşin veya taksitle) ödenecek. (Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor.) Yasa teklifine göre; kira geliri elde edenler için asgari matrah tutarları; 2016 için 9.400 lira, 2017 için 9.960 lira, 2018 için 10.580 lira, 2019 için 11. 240 lira, 2020 için 12.740 lira olarak belirlenmiş durumda. Tabloda yer almayan diğer mükellefler (Gayrimenkul satış kazancı, faiz gelirleri gibi) vergi barışından yararlanmak istediklerinde tablodaki ‘işletme hesabı esasına defter mükellefler’ için belirlenmiş asgari matrah tutarlarını dikkate alabilir.",2024-10-15 10:54:34
Kurtuluş Savaşı’nda emlak vergisi,https://www.hurriyet.com.tr/yazarlar/ahmet-karabiyik/kurtulus-savasinda-emlak-vergisi-41813005,"Sonra kitaba ‘mevzuat.gov.tr’ internet adresinden erişilebildiğini fark ettim. Kitap, pdf dosya olarak da indirilebiliyor. Eserde; kanunların orijinal metinleri de, günümüz Türkçesine aktarılmış metinleri de mevcut. Murat Bardakçı yazısında Resmî Gazete’nin İstiklâl Savaşı senelerinde yayımlanmamasının sebebini de açıklıyor: “Ankara’daki matbaanın personeli askere alınıp cepheye gönderildiği için gazeteyi basacak kimse bulunamamış, temelleri henüz atılmaya başlamış olan genç devletin resmî gazetesi bu yüzden çıkmamış ve dolayısı ile de Meclis’ten geçen kanunlar 21 ay boyunca yayınlanamamıştı!”ASKERİ İHTİYAÇLARKitabın ‘İçindekiler’ kısmına göz attığımda ilk olarak emlak vergisi hakkında bir kanun dikkatimi çekti. 1338 Senesi Emlâk ve Temettu Vergileri ile Ağnam Resminin ve Harp Kazançları Vergilerinin Sureti Tahsiline Dair Kanun (Kanun Numarası: 192). Konusu: Askeri ihtiyaçlar nedeniyle 1922 yılı vergilerinin taksitle değil bir defaya mahsus olarak tek seferde alınması hakkında. İstiklal savaşında ülkenin zor koşullarında cepheye giden tüm gazi ve şehitlerimize de, cephe gerisinde ödedikleri vergilerle ve eşsiz fedakarlıklarla vatan savunmasına destek olan tüm kahramanlarımıza da, minnettarlığımızı bu vesileyle bir kez daha yineleyelim. Mustafa Kemal Paşa’nın başkomutanlığında; canını, malını, gençliğini feda eden dedelerimizin, ninelerimizin hakları ödenmez, ruhları şad olsun.GAZİ VE ŞEHİTLERHali hazırda Emlak Vergisi Kanunu’nda gaziler ve şehit yakınları için vergi avantajı tanınmış durumda. Brüt 200 m2’yi geçmeyen tek konutları için emlak vergisi ödemeleri gerekmiyor. Tek konutu için emlak vergisi avantajı gaziler ve şehit yakınları dışında; engelliler, geliri olmayan kişiler (işsizler, ev hanımları) ve emekliler için de geçerli.MUAFİYETİ BOZAR MI?Emekli maaşımdan başka gelirim yok. 110 m2’lik tek (hisseli) konutum var. 35 m2’lik de, 45 gün kullanma hakkım olan devre mülküm var. Emlak vergisinden muafiyet alabilir miyim?” diye soruyor Suat Özel adlı okurum. Suat Bey’e muafiyet haberi veremiyoruz maalesef. Çünkü devre mülk de konut sayıldığından, Suat Bey’in tek konuta uygulanan emlak vergisi muafiyetinden yararlanma hakkı bulunmuyor.YAZLIĞINA TAŞINANA EMLAK VERGİSİ MUAFİYETİSalgının etkisinin birkaç ayda geçmeyeceğinin anlaşılmasıyla beraber büyük kentlerden tatil yörelerine göç yaşandı. İlk başta birkaç aylık diye düşünülürken artık kalıcı olarak tatil yörelerine yerleşenler de var. Yazlığında birkaç ay değil de yıl boyunca kalan emekliler için emlak vergisi avantajı da var. Eğer bu yazlık emeklinin tek konutu ise ve yıl boyunca yazlık da kalınıyorsa emlak vergisinin ödenmesi de gerekmiyor. Emeklinin tek konutuna tanınan emlak vergisi muafiyetinin diğer koşulları; brüt 200 m2’yi geçmemesi, emekli maaşı dışında gelir elde edilmiyor olması. Muafiyetten yararlanılan konutun tüm yıl boyunca kullanılmadığı, yani gerçekte ikamet amacıyla kullanılmadığı, birkaç ay boyunca yazlık, dağ evi vb. amacıyla kullanıldığının elektrik, su ve telefon faturası ödemeleri gibi bilgilerle tespit edilmesi durumunda ise belediyelerin cezalı işlem yapması da kaçınılmaz olacaktır.",2024-10-15 10:54:36
Emeklilerde emlak vergisi muafiyeti,https://www.hurriyet.com.tr/yazarlar/ahmet-karabiyik/emeklilerde-emlak-vergisi-muafiyeti-41809786,"İsmail Beye postasında; içinde oturmadığı kendi adına kayıtlı konutundan kira geliri elde edip etmediğini belirtmemiş. Eğer konutu boşta ise kira geliri elde etmiyorsa emlak vergisi ödenmesi gerekmiyor. Ancak eğer bu konutundan kira geliri elde ediyorsa emlak vergisinin de ödenmesi gerekiyor.İNDİRİMLİ ORANKendi adına tapuda kayıtlı tek konutunu kiraya verip, kendisi de başka bir konuta kira ödeyen mülk sahipleri için de emlak vergisi muafiyeti yine uygulanabilir. (Ankara Vergi Dairesi Başkanlığı, 14 Mart 2012 tarih ve 358 sayılı özelge) Emeklinin, kendi tek evini kiraya verip eşine, oğluna ya da kızına ait evde oturduğu durumda ise indirimli emlak vergisi avantajından yararlanılamıyor. Eşinin görevinden dolayı lojmanda oturan ve kendi adına olan konutundan kira geliri elde etmeyenler de bu tek konutları için emlak vergisi avantajından yararlanabilir. (Kayseri Vergi Dairesi Başkanlığı, 21 Mart 2011 tarih ve 20-25-19 no.lu özelge).EŞİNDEN AYLIĞI OLANLARSosyal Güvenlik Kurumu’ndan alınan emekli maaşının yanı sıra eşten dolayı da ölüm aylığı alanlar, yasada belirtilen diğer şartları da taşıyorsa sıfır oranlı emlak vergisi avantajından yararlanabilir. (İzmir Vergi Dairesi Başkanlığı 17 Temmuz 2012 tarih ve 686 sayılı özelge.)ARSA AYRINTISIKonutu olup ayrıca -gelir elde etmediği- arazisi de olan emekli, 200 metrekareyi geçmeyen tek konutu için emlak vergisi avantajından yararlanabilir. Mülk sahiplerinin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. (Gelir İdaresi Başkanlığı, 23 Mart 2011 tarih ve 032-52 sayılı özelge)ÇALIŞMAYA BAŞLAYANLAREmekli maaşı dışında gelir elde etmeyenler tek konutu için emlak vergisi ödemezken maaşından hariç ilaveten yeni gelir elde etmeye başlayanların artık vergi ödemesi gerekiyor. Ancak faiz ve repo vb. gelirler için yasal sınırın dikkate alınması gerekiyor. 2020’de elde edilen mevduat faizi ve repo benzeri geliri (menkul sermaye iradı) 49 bin liraya kadarsa bu durum tek konut için tanınan emlak vergisi avantajını ortadan kaldırmıyor, 2021’de emlak vergisinin ödenmesi gerekmiyor.HİSSELİ KONUTLAREmlak vergisi avantajı tek konutu olanlar için tanınıyor. İki ayrı konutu olanların her iki konutu için de emlak vergisini ödemesi gerekiyor. İki konutun metrekare toplamlarının, 200 metrekarenin altında olması da muafiyetten yararlanmak için kriter kabul edilmiyor.YURTDIŞINDAN EMEKLİ OLANLARTürkiye’deki sosyal güvenlik kurumlarından emekli aylığı alınması durumunda sıfır oranlı bina vergisi uygulamasından yararlanılabilir. Almanya’daki veya yurt dışındaki bir sosyal güvenlik kurumundan aylık alınması durumunda vergi avantajından yararlanılamıyor.BİTTİ.",2024-10-15 10:54:38
Sanayici işyerini kiralarsa vergi avantajı kayboluyor mu?,https://www.hurriyet.com.tr/yazarlar/ahmet-karabiyik/sanayici-isyerini-kiralarsa-vergi-avantaji-kayboluyor-mu-41809157,"Konutlar dışında bazı işyerleri için de emlak vergisi muafiyeti tanınmış durumda... Organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar daimi bina vergisi muafiyetine tabi. (Emlak Vergisi Kanunu Md.4/m.) Ancak sanayiciler söz konusu gayrimenkullerini eğer kiraya vermişlerse vergi avantajı ortadan kalkıyor, emlak vergisinin ödenmesi gerekiyor. Mülk sahibi olan işletmenin; herhangi bir kiracı yerine, taşınmazı aynı ortaklık yapısına sahip grup/aile şirketlerine kiraya vermiş olması da durumu değiştirmiyor yine emlak vergisinin ödenmesi gerekiyor.KONUT OLARAK KAYITLIYSAİşyerleri için, mülkün rayiç değeri üzerinden büyükşehir olan iller için binde 4, diğer illerde binde 2 oranında ilçe belediyelerine ödeme yapılıyor.Sahibi olduğu ve ikamet ettiği konutun bir kısmını işyeri olarak kullanmaya başlayanların da yüksek orandan emlak vergisini ödemesi gerekiyor. Emlak Vergisi; önceden konut olarak binde 1 (büyükşehirlerde binde 2) oranında ödenirken, artık işyeri olarak binde 2 (büyükşehirlerde binde 4) oranından verginin ödemesi gerekiyor.Konutun yalnızca bir kısmı iş yeri olarak kullanılmaya başlansa da, belediyeye bildirimde de bulunularak artık işyerinin tabi olduğu orandan (izleyen yıldan itibaren) vergi ödenmesi gerekiyor.ÖDEME ORANI NE OLACAK?Tapuda işyeri olarak kayıtlı olan bir taşınmaz fiilen konut olarak da kullanılıyor olabilir. Bu durumda da iki kat fazla emlak vergisi ödenmiş oluyor. Yüksek oranlı emlak vergisi ödemek yerine ilgili belediyeye başvurarak, fiilen konut olarak kullanılan mülkler için düşük oranlı (konut) emlak vergisi ödenebilir ( İstanbul Vergi Dairesi Başkanlığı,  14 Kasım 2017 tarih ve 455314 sayılı özelge)ZİRAİ ÜRETİME MUAFİYETEmlak Vergisi Yasası’nda zirai üretimde kullanılan taşınmazlar için de muafiyet var. (Md. 4/h) Üretimde kullanmak şartıyla; makina ve alet depoları, zahire ambarları, samanlıklar, arabalıklar, ağıllar, ahırlar, kümesler, kurutma mahalleri, böcekhaneler, serler (seralar) ve benzeri binalarla, işçi ve bekçi bina, kulübe ve barakaları için emlak vergisi ödenmiyor. Ancak fiilen bina olarak kullanılan bu taşınmazlar eğer tapuda resmen arsa olarak görünüyorsa muafiyetin devam edip etmediği konusunda tereddüt de yaşanabiliyor.Nitekim Antalya’da benzer bir tereddüt yaşanmış da. Antalya Vergi Dairesi Başkanlığı kendisine sorulan soruya cevaben özet olarak şu açıklamayı yapmış : “Sebze-meyve işlemesi ve paketlemesi yapılan ayrıca meyve bahçenizde ve seranızda kullandığınız makine, ekipman ve hasat kasalarının muhafaza edildiği deponun bina niteliğinde olması, zirai istihsalde kullanılması ve kiraya verilmemesi durumunda daimi olarak bina vergisinden muaf tutulması mümkün bulunmaktadır.” (16 Ocak 2019 tarih ve E.10113 sayılı özelge)GÜNLÜK KİRALANAN KONUTTapu kayıtlarında konut olarak görünen taşınmazlar günlük-saatlik kiralama yapılarak işyeri olarak kullanılabiliyor. Bu durumda konut sahipleri emlak vergilerini düşük oranlı konut olarak değil, daha yüksek oranlı işyeri olarak ödemek durumundalar. Konut fiziki olarak işyeri olarak kullanıldığından işyerinin tabi olduğu orandan emlak vergisi ödenmesi gerekiyor.  (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)YARIN: EMEKLİLERDE MUAFİYETİN KOŞULLARI",2024-10-15 10:54:40
Emlak vergisinden kimler muaf?,https://www.hurriyet.com.tr/yazarlar/ahmet-karabiyik/emlak-vergisinden-kimler-muaf-41808209,"Diğer yandan emlak vergisinden muaf olanlar, vergi ödemeyecek olanlar da var.Bugünden itibaren üç gün boyunca sıfır oranlı vergi avantajından kimlerin yararlanabileceğini, vergi muafiyetinin püf noktalarını okurlarımızdan gelen sorular çerçevesinde açıklıyoruz.Mülk sahipleri normalde emlak vergisini gayrimenkulün kayıtlı olduğu belediyeye iki taksitte ödüyorlar.İlk taksit mart ayından mayıs sonuna kadar, ikinci taksit kasım sonuna kadar ödenebiliyor.Süresinde ödenmeyen emlak vergisi için yüzde 1.6 oranında gecikme zammı hesaplanıyor.SIFIR ORANLIŞimdi vergi muafiyetinin püf noktalarını, hangi koşullarda muafiyetten yararlanılabileceğini sırasıyla açıklayalım.Geliri olmayan ev hanımları ve işsizler brüt 200 metrekareyi aşmayan tek konutları için sıfır oranlı emlak vergisi avantajından yararlanabiliyor.Engelliler, gaziler ve şehit yakınları da bu avantajdan yararlanabiliyor.Emekli maaşı haricinde geliri olmayan emekliler de vergi muafiyetinden yararlanabiliyor.Muafiyet için belediyeye mi başvuruluyor? Muafiyet koşullarını taşıyan mülk sahipleri belediyeye başvurarak form doldurmaları gerekiyor. (İlgili formlar ve taahhüt belgesi, 38 ve 44 Seri No’lu Emlak Vergisi tebliğlerinin ekinde yer almakta.)Belediyeye başvuran vatandaşlardan ayrıca bir belge istenmemesi de gerekiyor, başvuru sırasında belediyeye verilen beyan ve taahhüt yeterli olacaktır. Belediyeler ilgili gayrimenkule ilişkin öncelikle kendi kayıtlarında bulunan bilgi ve belgelerden faydalanacaklar, gerek duymaları halinde bildirimlerin kontrolü amacıyla gayrimenkullerde yoklama ve tespit yapabileceklerdir.Eş çalışıyorsa vergi ödenecek mi?200 metrekarenin altında tek konuta sahip olan ve kendi adına geliri de olmayan kişilerin, eşlerinin geliri olsa da, yine sıfır oranlı bina vergisi avantajından yararlanabilirler.Faiz geliri muafiyete engel mi?2020 yılı içinde, 49 bin liraya kadar mevduat faizi, repo benzeri (menkul sermaye iradı) elde edilen gelir varsa bu yıl için emlak vergisi avantajı yine devam eder.Nafaka alınması muafiyete engel mi?200 metrekareyi geçmeyen tek konutu bulunan ve nafaka geliri dışında başkaca bir geliri bulunmayanlar da indirimli bina vergisi oranı (sıfır) avantajından faydalanabilir.Gayrimenkul hisseliyse avantaj yine uygulanabilir mi?200 metrekareyi geçmeyen tek konutta hissedar olan mülk sahipleri (emekliler, ev hanımı, engelliler ve işsizler) sıfır oranlı vergi avantajından yararlanabilir. Konutun vergi değerinin hisseye isabet eden kısmı için vergi ödenmez.ENGELLİLERDE GELİR OLSA DA AVANTAJ DEVAM EDİYORBRÜT 200 metrekareyi geçmeyen tek konuta sahip engelliler gelire sahip olsa da emlak vergisi avantajından yararlanabilir.Engelliler tek konutunu kiraya verip yakınlarının yanında kalsa da tek konutları için indirimli (sıfır oranlı) emlak vergisi hakkından yararlanabiliyorlar.Tek konutu olan engellilerin, kira geliri elde ettiği başkaca işyerleri olsa da, tek konut için indirimli (sıfır oranlı) emlak vergisi hakkından yararlanabiliyorlar.YARIN: HANGİ İŞYERLERİ İÇİN VERGİ MUAFİYETİ VAR?",2024-10-15 10:54:42
Emlak vergisi hangi değer üzerinden ödenecek,https://www.hurriyet.com.tr/yazarlar/ahmet-karabiyik/emlak-vergisi-hangi-deger-uzerinden-odenecek-41802948,"Şimdi bu yıl haziran sonuna kadar, 2022 için arsa değerleme işlemi yapılıp ilan edilecek. 2023, 2024 ve 2025 için bu (2022 için) belirlenen değerin üzerine yeniden değerleme oranı dikkate alınarak artırım uygulanacak ve sonraki üç yılın emlak vergi değeri otomatik olarak belirlenmiş olacak. Belirlenecek bu rayiç değerler (vergi matrahları) üzerinden emlak vergisi oranları uygulanarak mülk sahipleri emlak vergisini ödüyorlar. Konutlarda rayiç değerin binde 1’i, işyerlerinde rayiç değerin binde 2’si oranında emlak vergisi hesaplanıyor. Büyükşehirlerde vergi oranları iki kat artırımlı uygulanıyor.SON TARİH 31 MAYIS2021 yılına ait emlak vergisinin ödeme dönemi de başladı. Mart ayında başlayan ilk taksit ödeme süresi için son tarih 31 Mayıs. Mülklerin geçen yılki değerlerinin, üzerine yüzde 4,55’lik oranda artırım uygulandığında 2021 yılının rayiç değeri bulunuyor. (2020 yılı yeniden değerleme oranı olan % 9,11’in yarısı %4,555) Emlak vergi değerine (matraha) mülkün türüne göre geçerli oran (konutlarda binde 1, işyerlerinde binde 2) uygulanarak bu yılki ödenecek emlak vergisi hesaplanabilir. Emlak vergisinin ikinci taksiti ise kasım ayının sonuna kadar ödenebiliyor.İNTERNETTEN ÖDEME İMKÂNIBelediyelerin internet sitesinden kredi kartı ile ödeme imkânı da mevcut. 17 Mayıs’a kadar geçerli sokağa çıkma yasağının olduğu ‘tam kapanma’ sırasında da, bayram sonrasında da belediye veznelerine gitmeye gerek kalmadan emlak vergileri internetten ödenebilir.KİMLER MUAFBazı konut sahipleri için emlak vergisinde sıfır oran dikkate alınıyor, vergi ödenmiyor. Muafiyet için en önemli kriter; mülk sahibinin tek bir konutunun olması ve bu konutunun brüt 200 metrekareyi aşmaması. Ayrıca mülk sahibinin gelir elde etmiyor olması da diğer bir kriter. (İşsizler, ev hanımları...) Emekli maaşı dışında gelir yoksa yine muafiyetten yararlanılabiliyor. Engelliler, şehit yakınları ve gaziler de tek konut muafiyetinden yararlanabiliyor. Bazı işyerleri için de emlak vergisi muafiyeti var. Organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar daimi bina vergisi muafiyetine tabi. Muafiyetin uygulanması sırasında bazı özellikli durumlarda mülk sahipleri tereddütler yaşayabiliyor. Emlak vergisi muafiyetine ilişkin merak edilen konuları sonraki yazılarımızda ayrıntılı olarak ayrıca ele alacağız.",2024-10-15 10:54:44
Bağışlarda vergi avantajı,https://www.hurriyet.com.tr/yazarlar/ahmet-karabiyik/bagislarda-vergi-avantaji-41797588,"Karşılık beklenmeksizin yapılan bu erdemli davranışı devlet de teşvik ediyor. Vergi avantajı sağlıyor... Şirketlerin yaptığı bağışlar da, şahısların yaptığı bağışlar da, her ikisi de vergi hesabında indirim olarak dikkate alınabiliyor. Şahsen beyanname verenlerin gelir türleri farklı olabilir: Kira geliri, ücret geliri, gayrimenkul satış kazancı, kâr payı kazancı... Hangi kazanç türünün elde edildiğinin de önemi yok. Eğer beyanname veriliyorsa, vergiye tabi gelir de varsa, bağışlar da indirim konusu yapılabiliyor. Ancak bağış yapılan kuruma göre değişen veya bağış yapanın kazanç durumuna göre değişen yasal kriterler de var.TAMAMI DÜŞÜLEBİLİRŞirketler kurumlar vergisi beyannamesindeki, şahıslar gelir vergisi beyannamesindeki vergiye tabi gelirlerinden Kızılay’a ve Yeşilay’a yaptıkları nakdi bağışların tamamını herhangi bir oran veya tutar sınırı olmaksızın indirebiliyorlar. (Gelir Vergisi Kanunu Md. 89 ve Kurumlar Vergisi Kanunu Md.10) Kızılay ve Yeşilay’a makbuz karşılığı yapılan nakdi bağış ve yardımların tamamı beyan edilen kazançtan (matrahtan) indirilebiliyor.YÜZDE 5 SINIRIKamu kuruluşlarına ve vergi muafiyeti tanınmış vakıflara yapılan bağışlar, vergiye tabi kazancın yüzde 5’ine kadar yapıldığında vergi matrahından düşülebiliyor. Genel ve özel bütçeli kamu idareleri, il özel idareleri, belediyeler, köyler ile kamu yararına çalışan dernekler ve Cumhurbaşkanınca vergi muafiyeti tanınan vakıflara, yıllık toplamı beyan edilecek gelirin yüzde 5’ini aşmamak üzere, makbuz karşılığında yapılan bağış ve yardımlar kazançtan indirilebiliyor.RAMAZAN ERZAKLARIRamazan’a özel diyebileceğimiz bir uygulama da çalışanlara erzak teslimi... İşletmeler, kendi çalışanlarına da Ramazan ayında özellikle gıda yardımı, erzak kolisi yardımında bulunabiliyor. Bu kez yardım yapan işletmelerin vergi ödemesi gerekiyor yalnız. Erzak bedellerinin ücret gibi görülüp bordroya dahil edilmesi dolayısıyla üzerinden gelir vergisi ve damga vergisinin hesaplanıp ödenmesi gerekiyor. Söz konusu vergilerin hesaplanmasından sonra ücret gideri olarak işletmenin kazancından erzak tutarı düşülebiliyor.MATBAACILARIN HATTATLARLA ORTAK KADERİ2008 yılında ilk olarak e-fatura kullanılmaya başlanılmıştı. Turkcell, Vodafone, Türk Telekom şirketleri ilk olarak Maliye’den e-fatura düzenleme yetkisi almışlardı. Bugün ticaretin çok büyük kısmı e-fatura üzerinden dönüyor artık. Tabi ki bu teknolojik değişimin de kaybedeni var: Matbaacılar. Matbaalara kağıt fatura siparişi neredeyse hiç gitmiyor artık. Üç asır önce; matbaa geç de olsa İbrahim Müteferrika tarafından ülkeye getirildiğinde hattatlar işsiz kalmışlardı... Şimdi; hattatların yaşadığı işsizlik sorununu üç yüz yıl sonra bu kez ‘Maliye anlaşmalı matbaacılar’ yaşıyor... Geçiş dönemi için devletten destek istiyor matbaacılar... Yeni sektörlere geçiş yapabilmek için kredi desteği, matbaa makinelerini elden çıkarmak/ihracat yapabilmek için kolaylıklar... Yaşanan değişimin boyutu büyük, etkilenen matbaacıların ekonomik sorunları da büyük. Devlet desteği olmadan sağlıklı geçiş mümkün görünmüyor.",2024-10-15 10:54:46
Hangi vergi suçlarında hapis cezası var?,https://www.hurriyet.com.tr/yazarlar/ahmet-karabiyik/hangi-vergi-suclarinda-hapis-cezasi-var-41792449,"Hapis cezasına muhatap olan suçlular aynı zamanda (varsa) vergi kaybının üç katı tutarında parasal vergi ziyaı (kaybı) cezasına da muhatap olurlar. (VUK Md.344) Geçen cuma meclise sunulan yasa teklifiyle ‘kaçakçılık suçları’ kapsamına ilaveler (VUK 359/ç) yapılıyor. Yeni tanımlanan kaçakçılar: Yetkisiz olarak yazarkasa (Ödeme kaydedici cihaz) mührünü kaldıranlar, donanım ve yazılımını değiştiren kişiler... Elektronik mali bilgileri sabote eden kişiler... Teklifle; kamu kurumlarına iletilmesi gereken verilerin iletilmesini önleyen veya gerçeğe aykırı olarak iletilmesine neden olanlar, elektronik kontrol ve denetim sistemlerine zarar verenler tarif ediliyor ve sayılan kural ihlalleri için üç yıldan beş yıla kadar hapis cezası öngörülüyor.SAVCILIĞA BİLDİRİMYeni tanımlanan kaçakçılık suçu (VUK 359/ç) için sayılan işlemlerin inceleme sırasında tespiti halinde incelemenin tamamlanması beklenmeksizin, Vergi Müfettişleri (ve Yardımcıları) tarafından bu tespitlere ilişkin rapor düzenlenmesi ve rapor değerlendirme komisyonunun mütalaasıyla birlikte keyfiyetin Cumhuriyet başsavcılığına bildirilmesi öngörülüyor. İnceleme dışında suçun işlendiğinin öğrenilmesi halinde de incelemeye başlanmadan savcılığa bildirilmesi gerektiği belirtiliyor. Kamu davasının açılması için incelemenin tamamlanması şartını da aramayan yeni düzenleme ise VUK 367.nci maddeye ilave ediliyor. 3 FARKLI CEZA VAR Kaçakçılık suçlarını işleyenler için yasada işlemin türüne göre üç farklı hapis cezası öngörülüyor. işte o cezelar:1- 18 aydan 3 yıla kadar hapis cezası* Defter ve kayıtlarda hesap ve muhasebe hileleri yapanlar, gerçek olmayan veya kayda konu işlemlerle ilgisi bulunmayan kişiler adına hesap açanlar veya defterlere kaydı gereken hesap ve işlemleri vergi matrahının azalması sonucunu doğuracak şekilde tamamen veya kısmen başka defter, belge veya diğer kayıt ortamlarına kaydedenler,* Defter, kayıt ve belgeleri tahrif edenler veya gizleyenler veya muhteviyatı itibariyle yanıltıcı belge düzenleyenler veya bu belgeleri kullananlar, hakkında on sekiz aydan üç yıla kadar hapis cezasına hükmolunur. (VUK Md. 359/a)2- 3 yıldan 5 yıla kadar hapis cezasıDefter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler veya bu belgeleri kullananlar, üç yıldan beş yıla kadar hapis cezası ile cezalandırılır. (VUK Md. 359/b)3- 2 yıldan 5 yıla kadar hapis cezasıMaliye Bakanlığı ile anlaşması bulunan kişilerin basabileceği belgeleri, Bakanlık ile anlaşması olmadığı halde basanlar veya bilerek kullananlar iki yıldan beş yıla kadar hapis cezası ile cezalandırılır. (VUK Md. 359/c)",2024-10-15 10:54:48
Dolandırıcılar için pandemi fırsat mı?,https://www.hurriyet.com.tr/yazarlar/ahmet-karabiyik/dolandiricilar-icin-pandemi-firsat-mi-41786901,"Çalıştıkları işyerlerini milyonlarca liralık tutarda dolandıran kişiler... Otomotiv şirketinde, meşhur dönercide ve son olarak Türkiye Binicilik Federasyonu’nda (TBF) yaşanan yolsuzluklar...İşletmelerde; görevi gereği kendine duyulan güveni kötüye kullananlar, suiistimal edenler... Suistimalle; dolandırıcılar kendilerine haksız kazanç sağlarken, çalıştıkları işyerleri ise yüklü zararlara maruz kalıyorlar. Genellikle de çok sonradan fark edilebiliyor aylar-yıllar sürmüş zimmete geçirme işlemleri. Peş peşe bu haberlerle karşılaşınca otomatik olarak, dolandırıcılar için “pandemi de bir ‘fırsat’ olarak mı görülüyor acaba?” sorusu akla geliyor.KONTROL ZAFİYETLERİSuiistimalcinin harekete geçmesi için ‘suistimal üçgeni’ olarak tanımlanan koşulların olgunlaşması da gerekiyor. Üçgenin bir kenarında ‘fırsat’ var, diğer iki kenarında ise rasyonalizasyon (kendince haklı neden bulma) ve motivasyon (haksız da olsa ek kazanç ihtiyacı) var. İşletmelerin iç kontrol sistemlerindeki zafiyetler, uzun süre fark edilmeyen dolandırıcılıklara neden oluyor. Diğer yandan iç kontrol sistemleri etkinse bile pandemi kaynaklı değişimlere göre sistemin gözden geçirilmesi de gerekiyor. Salgınla birlikte; hemen her işletmede iş yapış şekilleri değişti, birçok işletme uzaktan çalışma modelini devreye aldı. Dolayısıyla işletmelerde daha önce devrede olan kontrol yöntemleri (iç ve dış mutabakatlar, onay süreçleri, ödeme ve tahsilat prosedürleri…) zayıflamış veya devre dışı kalmış olabilir...Diğer yandan tersten de bakılabilir... Belki de pandemi öncesi eski iş yapış şekline göre suiistimalcinin gizleyebildiği işlemler, artık gizlenemez hale gelmiş de olabilir. Suiistimal riskleri; işletmelere, sektörlere, iş yapış şekillerine göre farklılık gösterdiğinden her işletme iç kontrol sistemlerini kendi içinde ayrıca değerlendirmelidir.HER İŞLETME İÇİN GEÇERLİ RİSKLERTabi ki her işletmenin iş yapış şekli, sektörü, iç kontrol sisteminin etkinliği birbiriyle farklılık gösterdiğinden suiistimal risklerinin ele alınması da farklılık gösterecektir. Ancak her işletme için şunu söyleyebiliriz: Tüm işletmeler müşterilerinden tahsilat yapar, tüm işletmeler tedarikçilerine ödeme yapar. Dolayısıyla her işletme için; müşterilerden gelen tahsilatların, fiziken satışı yapılan mal/hizmetin bedeline uygunluğunun kontrolünün sağlanmış olması gerekir. Her işletme için tedarikçiye yapılan ödemelerin, fiziken temin edilen mal/hizmete göre uyumunun kontrolü sağlanmış olmalıdır. Her işletmenin müşteri cephesinin de, tedarikçi cephesinin de (önceden belirlenmiş) kriterlere uygun işleyip işlemediğinin belirli aralıklarla teste tabi tutulması gerekir. (Test işlemleri sırasında da teknolojik yeniliklerden de yararlanarak; cari hesaplar, birim fiyat, vade, iskonto, miktar, tahsilat yöntemi, ilgili satış/satınalma sözleşmeleri, onay süreçleri gözden geçirilecektir.)BELLİ ARALIKLARLA İZLEMEHer işletme için müşteri (tahsilat) ve tedarikçi (ödeme) cephesi dışında ortak olan daha düşük hacimli sayılabilecek süreçler de var...Her işletmede; çalışanlara maaş ödenir, sözleşme kaynaklı (kira, bakım onarım vb.) ödemeler gerçekleşir, varsa varlık alımında ödeme, varlık satışında tahsilat gerçekleşir. Sayılan olağan ve olağandışı tahsilat-ödeme süreç ve işlemlerinin belirlenmiş onay ve prosedürler sonrası, kontrole tabi olduktan sonra ancak gerçekleştirilebileceğinin belirli aralıklarla izlenmesi durumunda riskler minimize edilebilir.KURUMLAR VERGİSİ ORANI YÜZDE 25 OLUYORMeclise sunulan yeni yasa teklifiyle kurumlar vergisi oranı 2021 yılı için yüzde 25 oluyor. Son üç yılda (2018, 2019, 2020) kurumlar vergisi oranı geçici olarak yüzde 22 olarak uygulanmıştı. Aslında kurumlar vergisinin oranı ise yüzde 20. Geçmiş üç yıl için geçici olarak artırılan olan kurumlar vergisi oranı bu kez 2021 ve 2022 için de arttırılıyor. 2021 için oran yüzde 25 olarak öngörülürken, 2022 içinse yüzde 23 olarak öngörülüyor. İlgili torba kanun teklifi 2 Nisan 2021 tarihinde meclise gelmişti. Halen meclis komisyonlarında görüşülen teklif, meclis genel kurulunda görüşüldükten sonra son halini alacaktır.",2024-10-15 10:54:49
İşyerleri çalışanlara aşıyı zorunlu tutabilir mi?,https://www.hurriyet.com.tr/yazarlar/ahmet-karabiyik/isyerleri-calisanlara-asiyi-zorunlu-tutabilir-mi-41780850,"Salgının başlarında evden çalışma modeline geçen ofis çalışanlarını tekrar işyerlerine çağırıyor. Google ve Amazon’da COVID-19 aşılama çalışmalarının hız kazanması üzerine bu kararı almışlar... Ülkemizde de çok sayıda ofis çalışanı son bir yılda evden çalışma modeline geçiş yaptı. Diğer yandan Çin’de üretilen aşıdan sonra Almanya’da üretilen aşı da risk gruplarına göre öncelik belirlenerek uygulanmaya başladı. Haliyle birçok işletmede artık şu sorunun cevabı merak ediliyor: Şirketler ofise çağırdıkları çalışanlar için aşıyı zorunlu tutabilir mi? Veya işyerleri çalışanlarının aşı olmasını zorunlu tutabilir mi?’YASAL DÜZENLEMEİş Başmüfettişi Şahin Türk bu soruyu ilgili mevzuat açısından değerlendirdi ve sonucunda “Yeni koronavirüs (COVID-19) hastalığı nedeniyle bu aşamada aşının zorunlu olarak yapılamayacağını bunun için yasal düzenlemenin gerekli olduğunu” belirtti. (Lebib Yalkın Mevzuat Dergisi, Ocak 2021, Sayı:205) Başmüfettiş Şahin Türk, değerlendirmesinde Anayasa’ya ve Umumi Hıfzıssıhha Kanunu’na atıfta bulunuyor:* Türkiye Cumhuriyeti Anayasa’sının kişinin dokunulmazlığı, maddî ve manevî varlığı başlıklı 17 nci maddesinde “...Tıbbî zorunluluklar ve kanunda yazılı haller dışında, kişinin vücut bütünlüğüne dokunulamayacağı...”* 1593 sayılı Umumi Hıfzıssıhha Kanunu’nda (57 nci madde) sayılan hastalıklardan birinin ortaya çıkması veya ortaya çıkmasından şüphelenilmesi halinde hastalara veya hastalığa maruz bulunanlara serum veya aşı tedbirinin uygulanacağını belirtiyor.Şahin Türk; Hıfzıssıhha Kanunu’nun 57.nci maddesinde belirtilen hastalıkları da; Kolera, Veba, Dizanteri, Difteri vb. sayıyor ve bunların arasında koronavirüs sayılmadığından, yeni yasal düzenleme yapılmadan ‘çalışanlara zorunlu aşı yaptırılamayacağını’ belirtiyor.HAMMADEDE KDV YÜKÜ Normalde aşıların ve ilaçların teslimi sırasında yüzde 8 oranında da KDV hesaplanıyor. COVID-19 aşısı içinse KDV oranı yıl sonuna kadar yüzde 1 olarak belirlendi. (23.12.2020 tarihli Resmi Gazete’de yayımlanan 3318 sayılı Cumhurbaşkanı Kararı) Diğer yandan ülkemizde aşı üretimine yönelik yoğun faaliyetlerin yürütüldüğü de biliniyor. Dolayısıyla ülkemizde aşı üretecek, hammaddesini farklı tedarikçilerden temin edecek işletmeler, aşıyı teslim ederken yüzde 1 oranında KDV hesaplarken, hammadde-etken madde alışlarında yüzde 8 oranında KDV ödeyecekler. Bu 7 puanlık KDV-finansman yükü de üreticilerin üzerlerinde kalacak. COVID-19 aşısının ithali için yüzde 1 KDV ödenirken, aşının hammaddesi için yüzde 8 oranında KDV ödenmesi yurtiçindeki üretici için ilave yük demektir.MÜCADELEYE KATKI Yurtiçinde COVID-19 aşısı üretecek işletmelerin hammadde tedarikinde yüzde 8 KDV yüküne katlanmaması gerekiyor. COVID-19 aşısının KDV oranının yüzde 1’e indirilerek salgınla mücadeleye katkı verilirken aynı katkının yurtiçindeki aşı üreticisine hammadde temininde de sağlanması gerekir. İlaç üretiminde de benzer KDV yükü vardı geçmişte. İlacın satışında yüzde 8 KDV hesaplanırken, etken madde temininde yüzde 18 KDV ödeniyordu. Bu oran farkı, ilaç üreticileri üzerinde yüzde 10 oranında finansman yükü bırakıyordu. 25 Mart 2012 tarihinden itibaren ilacın satışında da, ilacın etken madde temininde de artık yüzde 8 oranında KDV uygulanıyor.",2024-10-15 10:54:51
2020 gelirlerinin beyanı için son günler,https://www.hurriyet.com.tr/yazarlar/ahmet-karabiyik/2020-gelirlerinin-beyani-icin-son-gunler-41775043,"Kira gelirlerini, gayrimenkul satış gelirlerini, kâr payı gelirlerini ve ücret gelirlerini mart ayının ilk günlerinden itibaren ayrıntılı olarak ele almıştık. Faiz gelirleri ve hisse satış gelirlerinin beyanına ilişkin kritik noktaları da bugün açıklıyoruz.BORSA DIŞI SATIŞLARGeçen yıl hissesini satıp beyana tabi değer artış kazancı elde edenlerin, mart ayı içinde beyanname verip iki taksitte (mart ve temmuz aylarında) hesaplanan vergilerini ödemeleri gerekiyor. Şirketteki hissesini satan ortak; eğer anonim şirket ortağıysa ve ortaklık süresi iki yılı da geçmişse, kazancın büyüklüğü ne kadar olursa olsun, bu kişilerin vergi ödemesi gerekmiyor. Bu vergi avantajından yararlanabilmek için kritik bir nokta var; ‘en az iki yıllık ortaklık süresi boyunca pay sahiplerinin ellerinde hisse senetlerinin de basılı olarak bulunmuş olması’ gerekiyor.LİMİTEDDE AVANTAJ YOKŞirketin ortaklar pay defterinde; ortak olarak kayıtlı kalınmış olunsa da, vergi avantajından yararlanmak için hisse senetinin bastırılıp ortağa verilmiş olması gerekiyor. Şirket yönetimi eğer ortaklara hisse senetlerini basarak teslim etmemişse, fiilen iki yıldan fazla ortak olarak kalınmış olsa da vergi avantajından yararlanılamıyor. Limited şirket ortakları için; iki yıl ortak olarak kalmanın herhangi bir avantajı yok. Limited şirket haklarını devreden ortaklar iki yıldan fazla süre ortak olarak kalsalar da her durumda elde ettikleri kazanç üzerinden beyanname vermeleri gerekiyor.BİST’DE İŞLEM GÖRENLERBorsa İstanbul’da işlem gören hisse senetlerinin elden çıkarılmasından sağlanan kazançlar için beyanname verme zorunluluğu yok. Dolayısıyla, vergi ödenmesi de gerekmiyor. Normalde stopaja tabi olmasına rağmen stopaj oranı sıfır olarak belirlendiğinden kesinti yoluyla da vergi ödenmesi gerekmiyor. (Menkul Kıymet Yatırım Ortaklığı -MKYO- hisse senetlerinin elden çıkarılmasından sağlanan kazançlar yüzde 10 oranında stopaja tabi. 1 yıldan daha fazla elde tutulduktan sonra satılmasından elde edilen kazançlar stopaja tabi değil.)YURTİÇİ FAİZ GELİRLERİYurtiçindeki bankalardan elde edilen mevduat faizleri stopaja tabi. Bankalar, ilgili dönemde geçerli stopaj oranını dikkate alarak hesap sahibinin faiz gelirinden kesinti yapar. Faiz geliri elde edenlerin ayrıca faiz gelirlerini beyanname ile bizzat beyan etmelerine gerek kalmıyor. (Yüzde sıfır olarak belirlenmiş stopaj oranına tabi Türk Lirası mevduat gelirleri için de beyan gerekmiyor). Kâr ve zarar ortaklığı belgesi karşılığı katılım bankalarından elde edilen kâr paylarında da durum aynı. Katılım bankalarınca, kâr ve zarara katılma hesabı karşılığında ödenen kâr payları için de beyanname vermek gerekmiyor. YURTDIŞI FAİZ GELİRLERİGelir vergisi kesintisi-stopaj yapılmayan yurtdışındaki bankalardan elde edilen faiz gelirleri ise beyana tabi. 2020’de elde edilen faizlerin 2 bin 600 lirayı aşması halinde yıllık beyanname ile menkul sermaye iradı (MSİ) olarak beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor. Eurobond’dan elde edilen faiz gelirlerinin beyanı için belirlenmiş sınır ise 49 bin lira.",2024-10-15 10:54:53
"CEO’lar üzülecek mi, sevinecek mi?",https://www.hurriyet.com.tr/yazarlar/ahmet-karabiyik/ceolar-uzulecek-mi-sevinecek-mi-41769368,"Tek bir işyerinden maaş alan tüm ücretlilerin vergisel hesapları işverenlerince yapılır. Bordroda hesaplanan vergileri işverenlerince Maliye’ye ödenir. Çalışanlar ne kadar çok kazansa da tek bir işverenden maaş aldıkları sürece beyanname vermelerine gerek yoktur. Şimdi kural değişti. Bu yıl ilk defa; birçok CEO da, yüksek ücretli yöneticiler de, beyanname verecekler. Tek işverenden alınan ücretler için kriter 600 bin lira. Bu tutarın üzerinde yıllık gelir (matrah) elde edenler mart (haftaya çarşamba günü) sonuna kadar beyanname vermek zorunda.Konuya yabancı olan birçok yönetici ‘Peki ne kadar vergi ödemem gerekecek?’ diyecektir. Enteresan olan beyanname verecek çok sayıda yönetici, beyanname vermesine rağmen vergi ödemeyecek, bilakis devletten vergi iadesi alacak.OTOMATİK SİSTEM İade almak için, beyanname doldurmak için, biraz zaman ayrılması gerekiyor yalnız. CEO’lar; çocuklarının okul faturalarını, varsa hastane faturalarını, beyannamenin ilgili satırlarına yazdıklarında beyannamenin en alt satırlarında sistem otomatik olarak ne kadar iade alınabileceğini de hesaplıyor. Dolayısıyla beyanname verecek CEO’lar, ‘iş yoğunluğunun arasında bir de beyanname mi dolduracağım’ diyerek ilk başta üzülürken, aslında vergi ödemeyip üste vergi iadesi alacaklarını gördüklerinde ise bu kez sevineceklerdir.ÜCRET GELİRİ Beyanname doldurulurken; eğitim-sağlık masraflarından önce ücret gelirlerinin yazılması gerekiyor. Geçen yılki ücret bordrolarında yer alan toplam brüt ücretin, kesilen sigorta primlerinin ve stopaj-vergi tutarlarının öncelikle yazılması gerekiyor. Bu bilgileri de pek tabi yöneticisi oldukları şirketlerin insan kaynakları-personel departmanlarından edineceklerdir. Sonra okul faturalarının ve hastane faturalarının üzerlerinde yazan bilgilerin (kimden alındığı, tarihi, numarası, tutarı vb.) beyannameye yazılması gerekiyor. Özel sağlık ve hayat sigorta primleri de sınırlar dahilinde beyannamenin ‘indirimler‘ satırlarına yazılabiliyor. Aynı şekilde; 2020 yılı içinde yapılan bağışlar da beyannamenin indirimler satırına yazılabiliyor.Eğer internetten beyanname dolduruluyorsa ‘indirimler’ satırlarına yazılan harcamalar toplamı otomatikman ücret gelirinden düşülüyor. Hatta iade edilecek gelir vergisi de otomatikman hesaplanıyor.MASRAFLARIN SINIRLARIBeyan edilecek gelirin yüzde 10’u ve yüzde 15’i oranındaki sınırlara tabi söz konusu masraflar... Eğitim ve sağlık harcamaları yüzde 10’la, sigorta poliçeleri yüzde 15’le sınırlı. Hayat sigorta primlerinin yarısı vergi hesabında dikkate alınabiliyor. Özel sağlık sigortası poliçelerininse tamamı indirim konusu yapılabiliyor. Her durumda indirim yapılabilecek poliçe tutarları; ücretin yüzde 15’ni ve asgari ücretin yıllık tutarını (2020 için; 35.316 lirayı) geçemiyor. Beyanname verecek ücretliler kendileri, eşi ve küçük çocukları adına ödedikleri masrafları beyannamede indirim olarak dikkate alabiliyor. Özel sigorta primlerinin; gelirin elde edildiği yılda ödenmiş olması ve ücret geliri elde edenlerin yıl içinde (işvereninin hesapladığı) ücret hesabında dikkate alınmamış (indirilmemiş) olması da gerekiyor.  Kızılay ve Yeşilay gibi yardım kuruluşlarına yapılan bağışlar için herhangi bir sınırlama yokken, vergiye tabi kazancın yüzde 5’ine kadar sınır tanınmış bağış türleri de var. (Gelir Vergisi Kanunu Md. 89)DİĞER BEYANNAME VERECEK ÜCRETLİLERBİRDEN fazla işverenden ücret alıp toplam ücret tutarı 600 bin lirayı geçenler de beyanname vermek zorunda. Geçen yıl birden fazla işverenden ücret almış çalışanlardan, birinci işverenden aldıkları ücret 600 bin lirayı aşmamasına rağmen, ikinci (ve varsa daha fazla) işverenden aldığı ücretin brüt tutarı 49 bin lirayı aşanlar da beyanname vermek zorunda. Birinci işverenden ve ikinci (varsa üçüncü) işverenden alınan ücretin hangisi olacağı ücretli tarafından serbestçe belirlenebiliyor. Örneğin 2020 yılında üç ayrı işverenden; 100 bin lira, 25 bin lira ve 10 bin lira gelir elde edildiğini varsayalım. İlk işveren olarak; 100 bin lira gelir elde edilen işyeri düşünüldüğünde, ikinci ve üçüncü işverenden elde edilen ücret toplamı 49 bin lirayı geçmediği için (25.000 + 10.000 = 35.000) beyanname verilmesi de gerekmeyecek.",2024-10-15 10:54:55
Gayrimenkulün satış değeri vergiyi nasıl etkiliyor?,https://www.hurriyet.com.tr/yazarlar/ahmet-karabiyik/gayrimenkulun-satis-degeri-vergiyi-nasil-etkiliyor-41763665,"Yüzde 2‘si (20 bin lira) alıcı tarafından, yüzde 2’si (20 bin lira) satıcı tarafından ödenmesi gerekiyor. Alıcı ve satıcı daha düşük tapu harcı ödemek için, evin değerini ‘emlak vergi değerinden’ gösterebiliyor. Gerçekte 1 milyon liraya el sıkışan alıcı ve satıcı; tapuda emlak vergi değeri (misal; 300 bin lira) üzerinden satış işlemini yaptıklarında, toplam 12 bin lira toplam tapu harcı ödemiş olurlar. Alıcı da satıcı da; 20’şer bin lira ödemek yerine 6’şar bin lira ödemiş olurlar.TASARRUFLU İPTAL DAVASIÇok kârlı gibi görünen bu yasadışı işlemin çok sayıda riski var tabi ki. Geçtiğimiz pazar günü Hürriyet’te yer alan haberde de bahsediliyordu. ‘Gerçek satış değeri’ üzerinden değil, ‘emlak vergi değeri’ üzerinden satış işlemi yapılan ve düşük tapu harcı ödenen evi şimdi banka satışa çıkarıyormuş. Düşük değerden gösterilerek işlem yapılan gayrimenkulü alan kişinin ev üzerindeki hakları elinden alıyor yani. Mahkeme; evi satan kişinin ‘mal kaçırma’ amacıyla bu satış işlemini yaptığını ve bu işlemin ‘gerçek satış’ olmadığına hükmetmiş. Satıcının bankalara olan borcundan dolayı, bankaların açtığı ‘tasarrufu iptal’ davası sonucu mahkeme bu kararı vermiş.VERGİSEL RİSKLER Tapu harcının düşük ödendiğinin tespitinde harç cezalı olarak kişilerden (yüzde 25 fazlasıyla) tahsil edilir. Ayrıca; özellikle alıcı için geleceğe yönelik başka riskler de taşır bu işlem. 1 milyon liralık konutu ‘300 bin liraya aldım’ diyen vatandaş, aldığı bu konutu (beş yıl içinde) satmak istediğinde kendisine olması gerekenden daha yüksek gelir vergisi çıkar.Çünkü alış değeri düşük göründüğünden, gerçek değerden (misal, 1 milyon 200 bin lira) yeni satış yapıldığında satıştan elde ettiği kazanç ve dolayısıyla gelir vergisi de yüksek çıkacaktır. 1 milyon liraya aldığı konutu, 1 milyon 200 bin liraya satan vatandaş için normalde 200 bin lira (1.200.000-1.000.000) kazanç üzerinden vergi hesaplanması gerekirken, düşük gösterilen alış değerinden dolayı 900 bin lira (1.200.000-300.000) kazanç üzerinden vergi hesaplanması gerekecektir.  ÖNÜNE GEÇİLEBİLİRTapuda alım satım işlemi yapan vatandaşların; Maliye’nin, bankalardan, tapu dairelerinden, belediyelerden düzenli veri sağlayarak, ‘işlemlerin gerçek değerleri ile kayıtlara geçen değerleri arasındaki farkların’ tespitine yönelik analizler gerçekleştirdiğini de bilmeleri gerekir. Diğer yandan; mevzuatta değişiklik yapılarak tapu harcı oranının düşürülmesiyle de ‘düşük değer gösterilen devir işlemlerinin’ önüne geçilebilir. Kayıt dışıyla mücadelede mesafe kat edilir.  BEYAN ZAMANIALIM tarihinin üzerinden beş tam yıl geçmeden mülkünü satan kişilerin, elde ettikleri kazanç üzerinden mart sonunda kadar gelir vergisi beyannamesi vermeleri gerekiyor. Miras veya bağış yoluyla edinilen gayrimenkullerin satışında, (beş yıllık süre dikkate alınmaksızın) kazanç üzerinden beyanname verilmesi gerekmiyor, vergi ödenmesi de gerekmiyor. 2020’de yapılan taşınmaz satışı için beyanname verilirken istisna ve enflasyon etkisi dikkate alınarak kazanç azaltılabiliyor ve dolayısıyla daha az vergi ödeme imkânı elde edilebiliyor. 2020’de elde edilen gayrimenkul satış kazançlarından düşülebilecek istisna tutarı 18 bin lira. 18 bin liranın altında kazanç elde edenlerin beyanname vermesine de gerek kalmıyor. Enflasyon etkisinin kazançtan düşülmesi için; alış ve satış ÜFE endeksleri arasında yüzde 10’dan fazla fark oluşması gerekiyor. (Satışın yapıldığı aydan bir önceki ay ve alışın yapıldığı aydan bir önceki ay endeksleri dikkate alınıyor.)",2024-10-15 10:54:57
Bazı patronlar vergi iadesi alacak,https://www.hurriyet.com.tr/yazarlar/ahmet-karabiyik/bazi-patronlar-vergi-iadesi-alacak-41758405,"Şirketler ortaklarına kar dağıtırken yüzde 15 oranında da Maliye’ye stopaj-vergi ödüyorlar. Şirketlerin geçen yıl dağıttıkları kar üzerinden ödedikleri vergiyi, patronlar bu yıl beyannamelerinde mahsup edebilecekler. Eğer şirketin ödediği stopaj tutarı, beyannamedeki hesaplanan vergiden daha yüksek çıkıyorsa aradaki fark patrona vergi iadesi olarak ödenecek.İADE NE KADAR Tabloda hangi kâr payı tutarı için ne kadar vergi iadesi çıktığı görülebilir. Örneğin geçen yıl 250 bin lira kâr payı alan bir şirket ortağı için ilk başta 29 bin 620 lira vergi hesaplanır. Şirketin yıl içinde ödediği stopaj tutarı (37 bin 500 lira) mahsup edildiğinde ise aradaki fark olan 7 bin 880 lira patrona iade edilir.HEPSİ ALAMIYOR Tüm patronlara vergi iadesi çıkmıyor. Çünkü kâr payı tutarı arttıkça vergi oranı ve dolayısıyla hesaplanacak vergi artacağından, yıl içi ödenen stopaj tutarı, hesaplanan verginin altında kalabiliyor. Yine şirketin ödediği stopaj tutarı hesaplanan vergiden mahsup ediliyor ancak vergi iadesi alma imkânı ortadan kalkıyor, patronların bizzat vergi ödemeleri gerekiyor. Brüt kâr payı tutarı 565 bin 200 liraya (net: 480 bin 420 liraya) kadar vergi iadesi ödenmesi söz konusu. Brüt kar payı tutarı 565 bin 200 lirayı geçtikten sonra ortağın artık vergi ödemesi gerekiyor. Tablodan görülebilir; 1 milyon lira kâr payı alan şirket ortağının, 10 bin 870 lira vergi ödemesi gerekiyor. Her ne kadar 1 milyon liralık dağıttığı kar için yıl içinde stopaj olarak 150 bin lira ödenmiş olsa da, bu tutar patronun beyannamesinde yer alacak hesaplanan vergiden (160 bin 870)  mahsup edilebilse de, stopaj tutarı, hesaplanan vergiden düşük olduğundan aradaki farkın (10 bin 870 lira) Maliye’ye ödenmesi gerekecek.HANGİ PATRONLAR BEYANNAME VERMEYECEK?ELDE ettiği kar payı tutarı brüt-stopaj dahil 98 bin liranın (Net: 83 bin 300) altında olan patronların beyanname vermesi gerekmiyor. Stopaj yapılmadan önceki brüt kâr payı gelirinin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) 49 bin lirayı geçiyorsa şahsen gelir vergisi beyannamesi verilmesi gerekiyor.Yurtdışındaki şirketlerden elde edilen kâr payları için koşullar farklı... 2020 için yıllık 2 bin 600 liralık beyan sınırı geçerli. 2 bin 600 liradan fazla kâr payı elde edenler, kâr payının tamamını beyan etmek zorundalar.SINIRLAMADA SÜRE DOLDUSalgının ekonomiye bir etkisi de kar dağıtımının sınırlandırılması oldu. Geçen yıl, anonim ve limited şirketlere kar dağıtımı sınırlandırması getirilmişti. Net dönem kârının ancak yüzde 25’ne kadar olan kısmının dağıtılabileceğine yönelik Türk Ticaret Kanunu’nda düzenleme yapılmıştı. (17 Nisan 2020 tarihinde Resmi Gazete’de yayımlanan, Geçici Md.13) Eğer sermaye şirketlerinin dağıtılacak kârı 120 bin lirayı geçmiyorsa kâr dağıtımına engel de olunmuyordu. Bu sınırlamanın geçerliliği için önce 30 Eylül 2020 tarihi belirlenmişti, sonradan da yıl sonuna kadar uzatılmıştı. Yeni yılla birlikte sınırlama da kalkmış oldu.",2024-10-15 10:54:59
10 maddede internetten beyanname doldurma,https://www.hurriyet.com.tr/yazarlar/ahmet-karabiyik/10-maddede-internetten-beyanname-doldurma-41756298,"YAZI dizimizin son gününde Maliye’ye beyannamenin nasıl verileceğini ele alıyoruz. İnternetten beyanname göndermenin adımlarını açıklamadan önce diğer beyanname verme yöntemlerinden bahsedelim önce… 31 Mart akşamına kadar bizzat vergi dairesine gidilerek beyannameler elden verilebilir. Kira geliri elde edenler, ikametgâhlarının bulunduğu yerdeki vergi dairesine beyannamelerini verecekler. Elektronik beyanname gönderme aracılık yetkisi almış mali müşavirler aracılığıyla da beyanname gönderilebilir. Posta ile de vergi dairesine beyanname gönderilebilir. Hangi posta türü ile gönderimin yapıldığı; ‘süresinde beyanname verme açısından’ kritik öneme sahip… Eğer normal (adi) posta ile gönderiliyorsa postaya veriliş tarihi değil, vergi dairesine postanın ulaştığı tarih vergi dairesi tarafından dikkate alınıyor. Taahhütlü postadaysa postaya veriliş tarihi dikkate alınıyor.İŞTE ADIM ADIM SÜREÇKira geliri (gayrimenkul sermeye iradı) elde eden bir mülk sahibi aşağıdaki adımları izleyerek hem beyannamesini internetten doldurabilir hem vergi ödemesini de internetten yaparak tüm işlemleri evden çıkmadan sonuçlandırabilir. Beyana tabi; ücret, kâr payı, gayrimenkul satış kazancı, yurt dışı faiz geliri elde edenler de aşağıdaki adımlarla ‘Hazır Beyan Sistemine’ giriş yaptıktan sonra gelirlerini ilgili satırlara yazarak, ödeme dâhil tüm yükümlülüklerini, Hazır Beyan sisteminden evden çıkmadan internetten yerine getirebilirler.1- ‘gib.gov.tr’ internet adresinden ‘Hızlı Erişim’ başlığı altında ‘Hazır Beyan’ tıklanıyor. (‘Hızlı Erişim/Hazır Beyan’ seçeneğinin üzerine gelindiğinde Kira, Ücret, Menkul Sermaye İradı, Diğer Kazanç ve İratlar olarak görünen 4 seçenekten “Kira” seçiliyor.)  2- ‘Sisteme Giriş’ tıklanıyor. 3- “e-Devlet Yöntemi ile Giriş” tıklanıyor. (Ayrıca; ‘Kullanıcı Girişi’, ‘Yabancı Kimlik Numarası ile Giriş’ seçenekleri de mevcut.) 4- e-Devlet giriş sayfası kendiliğinden açılıyor, “Kimlik No” ve “e-Devlet şifresi ile” giriş yapıldığında “internet vergi dairesi” sayfası açılıyor. Buradan “Beyanname İşlemleri” (Sol üstten ikinci sekme) başlığı altında “Hazır Beyan” bölümü tıklanıyor. 5- Açılan “Hazır Beyan” sayfasında, ekranın sol üstündeki menüden ‘Beyanname Doldur’ tıklanıyor. Ekranın ortasında beliren bölümden “2020 Beyanname Doldur” tıklanıyor. 6- Açılan “YILLIK GELİR VERGİSİ BEYANNAMESİ” sayfasında; İrtibat telefonu ve “Gayrimenkulün Türü, Kira Gelirinin Ait Olduğu Yıl, Elde Edil. Süre (Ay), Hisse (%), Yıllık Kira Geliri (Hisseye Düşen), İl / İlçe, Adres” bilgileri giriliyor. (3.A - BEYAN EDİLECEK GAYRİMENKUL SERMAYE İRADI - KİRA GELİRLERİNİZ)7- Götürü gider yöntemi seçilirse istisna sonrası gelirin yüzde 15’i gider olarak gelirden düşülüyor. Gerçek gider yöntemi seçilirse gider tutarları ilgili satıra yazılıyor. (4. GİDER TÜRÜ VE TUTARINA İLİŞKİN BİLGİLER) İstisnadan faydalanılma imkânı yoksa istisna satırı siliniyor. (Konut kira gelirleri için 6 bin 600 lira.) İstisna ve giderlerden sonraki gelir tutarı netleşiyor.8- Eğitim ve sağlık harcamaları, özel sigorta masrafları varsa yapılan bağışlar, geçmiş yıl zararları ‘5. GELİRDEN YAPILACAK İNDİRİMLER’ başlığı altındaki ilgili satırlara yazılarak gelirden (yasal sınırlar dikkate alınarak) beyannameden düşülüyor.9- Artık, vergiye tabi gelir (matrah) netleştiğinden bu tutar üzerinden gelirin büyüklüğüne göre vergi hesaplanıyor. (6. VERGİ HESAPLAMA) Yüzde 15’den başlayıp, yüzde 20, yüzde 27, yüzde 35 ve yüzde 40 oranında gelir vergisi (otomatik) hesaplanıyor. 10- Beyannamenin damga vergisi olan 97.20 lira da en alt satırda otomatikman hesaplanır. Herhangi bir gelir vergisi ödemesi çıkmamış olan ancak beyanname verme zorunluluğu olan mükellefler için de damga vergisi ödenmesi gerekeceğinden bu ödemenin de ihmal edilmemesi gerekiyor. Beyanname öncelikle taslak olarak kaydedilebiliyor. Taslağın üzerinden yapılacak kontroller sonrasında bir düzeltme işlemine gerek görülmüyorsa artık beyanname onaylanıp tahakkuk fişi de oluşabilir ve vergi de ödenebilir hale gelmiş olur. Gelir vergisinin ilk taksiti mart sonuna kadar ödenebiliyor. İkinci taksitse 2 Ağustos 2021 (31 Temmuz 2021 cumartesiye rastladığından) tarihine kadar ödenebilecek. Ekranın sol tarafında yer alan “Anlaşmalı Banka Kartı-Kredi Kartı ile Ödeme” sekmesi tıklanarak ödeme işlemi de internetten yapılabilir.-BİTTİ-",2024-10-15 10:55:00
Okul faturaları kira gelirinden düşülebilir mi?,https://www.hurriyet.com.tr/yazarlar/ahmet-karabiyik/okul-faturalari-kira-gelirinden-dusulebilir-mi-41755328,"Nihal Hanım, geçen yıl iki farklı konut üzerinden birisi kendisine ait, diğeri hisseli olarak toplam 34 bin 666 lira kira geliri elde etmiş. Çocuğunun özel okul masrafı olarak da (2020 yılı için) 13 bin 128 lira ödeme yapmış. Öncelikle “Okul masrafının tamamını gelirimden düşebilir miyim?” diyor e-postasında. Ayrıca 6 bin 665 lira da özel sağlık sigortası masrafı yaptığını, bunu nasıl beyannamede göstereceğini soruyor… Her iki sorunun cevabı da aşağıdaki tabloda yer alıyor…İNDİRİM SAYILIYORAncak zaman zaman karıştırılabilen bir konuyu özellikle açıklamak istiyorum. Okul harcamalarını da, sigorta harcamalarını da gelirden düşmek için gerçek gider yönteminin seçilip seçilmediğinin bir önemi yok. Çünkü bu harcamalar, beyannamede ‘gider’ olarak değil ‘indirim’ olarak dikkate alınacak. Nihal Hanım e-postasında ‘gerçek gider’ yöntemini seçeceğinden de bahsettiğinden bu konunun altını çiziyorum. Nihal Hanım’ın özel okula ödediği bedel de sağlık sigortası için ödediği bedel de götürü gider seçilmiş olsa da ‘yasada yer alan sınırlar dahilinde’ kira gelirinden düşülebiliyor.YÜZDE 10 VE 15 SINIRIÇünkü bu harcamalar beyannamenin giderler bölümünde-satırında değil, indirimler satırında kira gelirinden düşülebiliyor.Giderler de, özel okul, özel hastane ve özel sigorta masrafları da gelirden düşülebiliyor ama koşulları da farklı, beyannamede yer aldıkları bölümler-satırlar da farklı… Giderleri ayrıntılı olarak yazı dizimizin ilk iki gününde ele almıştık. Götürü gider için belge gerekmediğini, ‘gerçek gider’ kabul edilen masrafların hangileri olduğunu (emlak vergisi, tapu harcı, onarım vb. masraflar) açıklamıştık. Özel okullara, özel hastanelere, özel sağlık sigortalarına ödenen bedeller beyannamede ‘gider’ olarak değil ‘indirim’ olarak yer alabiliyor. Beyan edilecek gelirin (İstisna ve gider düşülmüş gelir) yüzde 10’u ve yüzde 15’i oranındaki sınırlara tabi… Eğitim ve sağlık harcamaları yüzde 10’la, sigorta poliçeleri yüzde 15’le sınırlı…İSTİSNADAN KİMLER YARARLANAMAYACAK?Vergi hesaplamasında konut kira gelirlerinden öncelikle 6 bin 600 liralık istisna düşülüyor, sonrasında gider ve varsa indirimler düşülüyor. Konut kira istisnasından yararlanma hakkında kritik noktalar şöyle:2020 kira gelirine ilişkin beyannamesini; 31 Mart 2021 tarihine kadar vermeyip sonradan (inceleme sonucu) vergisini ödeyen mülk sahipleri istisnadan yararlanamayacak.Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 180 bin lirayı aşanlar da istisnadan yararlanamıyor.Ticari, zirai veya mesleki kazancı nedeniyle gerçek usulde gelir vergisi mükellefi olan, esnaf, tüccar, doktor, avukat vb. kişiler de istisnadan yararlanamıyor.6. bin 600 liralık istisna konut kira gelirleri için düzenlendiğinden, işyeri kira gelirinden istisna düşülemiyor.Aynı dönemde hem işyeri, hem de konut kirası elde edenler, konut kira vergisinin hesabında 6 bin 600 lirayı gelirinden düşebiliyor.Bir konuta birden fazla kişinin ortak olması halinde, bu konuttan elde edilen kira gelirlerinin vergilendirilmesinde, her bir ortak, 6 bin 600 liralık istisnadan ayrı ayrı yararlanabilecek.Bir kişinin birden fazla konuttan kira geliri elde etmesi halinde ise 6.600 liralık istisna yalnızca bir kez dikkate alınabilecek.YARIN: İNTERNETTEN BEYANNAME NASIL DOLDURULUR?",2024-10-15 10:55:02
İşyeri kira gelirinde vergi hesabı değişti,https://www.hurriyet.com.tr/yazarlar/ahmet-karabiyik/isyeri-kira-gelirinde-vergi-hesabi-degisti-41754381,"İŞYERİ kira geliri elde edenlerde bu yıl vergi hesabı değişti. İşyeri kira geliri elde eden çok sayıda mülk sahibi vergi ödemek bir yana Maliye’den ‘vergi iadesi’ alıyorlardı. Vergi iadesi almasının nedeni, kiracı işyerinin yıl içinde ödediği stopajın, mülk sahibinin beyannamesindeki hesaplanan vergiden yüksek olması. Aradaki fark mülk sahibine nakden iade ediliyordu. Bu yıl da; stopajdan daha az hesaplanan vergisi çıkan mülk sahiplerine ‘vergi iadesi’ yine yapılacak ancak stopaj oranının düşmesinden dolayı, geçmiş yıllarda iade almış birçok mülk sahibi bu yıl ‘vergi iadesi’ alamayacak, vergi ödeyecek.İşyeri kiralarında stopaj oranı yüzde 20’den yüzde 10’a, 31 Temmuz 2020 tarihinden itibaren düşürülmüştü. İlk yedi ay boyunca kiracı işyerleri mülk sahiplerine ödedikleri net kira bedeline ilaveten Maliye’ye yüzde 20 oranında stopaj ödemişlerdi. (31 Temmuz 2020 tarihli Resmi Gazete, 2813 sayılı Cumhurbaşkanı Kararı) 2020 sonuna kadar bu oran yüzde 10 olarak belirlendi. (Sonradan bu düşük stopaj oranının 31 Mayıs 2021 tarihine kadar uygulanmasına da karar verildi. 23 Aralık 2020 tarihli Resmi Gazete’ de yayımlanan 3319 sayılı Cumhurbaşkanı Kararı)KİRACI ÖDEYECEKStopaj oran değişikliğinin, mülk sahibinin net tahsil edilen kira bedelinde bir düşüşe neden olmadığını da ayrıca belirtelim. Çünkü kira sözleşmelerinde öncelikle ‘net kira bedeli’ belirtilir, bu net kiraya göre hesaplanan brüt kira üzerinden kiracının stopaj ödeme yükümlülüğü olduğu vurgulanır. Dolayısıyla mülk sahipleri açısından yalnızca, (kiracının yıl içinde ödediği) stopaj tutarı değişmiş oluyor. Stopaj tutarının daha düşük olması, hesaplanan vergiden mahsup edilecek-düşülecek tutarın da düşük olmasına yol açacak. Neticede kiracının ödediği stopajın düşmesi, kiracının avantajına olurken, mülk sahiplerinin birçoğunda vergi iadesi alamamasına neden olacaktır.VERGİ İADESİ ALAMAYACAKStopaj oranlarının yıl içi değişimlerini dikkate alan tablodan mülk sahipleri kendi beyan durumlarını görebilir. Stopaj değişikliği yapılmasaydı vergi iadesi alabilecek çok sayıda mülk sahibi artık vergi iadesi alamayacak, vergi ödeyecek. Örneğin geçen yıl her ay için 5 bin lira iş yeri kira geliri tahsil eden bir mülk sahibi için; stopaj oranı değişmeden aynı kalsaydı 2 bin 318 lira vergi iadesi alabilecekti. Son beş ayda stopaj oranının yüzde 10’a düşmesinden dolayı kiracı iş yerinin daha az ödediği stopaj tutarı mülk sahibinin 358 lira vergi ödemesine yol açıyor. (Tabloda yer alan gelir vergisi hesaplamaları, yüzde 15 götürü gider dikkate alınarak hesaplanmıştır. Gerçek gider yöntemini seçen mülk sahipleri için hesaplamalar farklılık gösterecektir.)KİRADA BEYAN SINIRIİşyeri kira gelirinde beyan sınırı ise brüt-stopaj dahil 49 bin lira. Bu tutarın altında iş yeri kira gelirlerini beyan etmeleri gerekmiyor. Stopaja konu olmayan bir iş yeri kira geliri elde edilmişse (Basit usulde vergilendirilen esnafa yapılan kiralama gibi) bu kez 2 bin 600 liralık beyanname verme sınırı dikkate alınacak. 2 bin 600 liralık iş yeri kira geliri sınırını aşanlar beyanname verecekler.HEM İŞYERİ HEM KONUT KİRA GELİRİ OLANLAR Geçen yıl kira geliri olarak hem işyeri, hem de konut kirası elde edenler, konut kira vergisinin hesabında beyannamelerinden 6 bin 600 liralık konut kira istisnasını düşebiliyor. İstisnadan sonra götürü/gerçek gider düşülüp vergi hesaplanıyor. Beyannamede; hesaplanan vergiden yıl içinde kiracının ödediği stopajlarda düşülebiliyor. Örneğin bir kişinin geçen yıl toplam 10 bin lira konut kira geliri, brüt toplam 48 bin lira da işyeri kira geliri elde ettiğini varsayalım. Bu kişi; 3 bin 400 lira (10.000-6.600=3.400) konut kira geliri ve 48 bin lira brüt işyeri kira geliri, toplam 51 bin 400 lira gelir beyan edecek. Eğer istisna sonrası kira geliri ve brüt işyeri kira geliri toplamı 49 bin lirayı aşmasaydı işyeri kira gelirinin beyanı gerekmeyecekti.YARIN: OKULFATURALARI VERGİYİ NASILAZALTIYOR?",2024-10-15 10:55:03
İşte vergiyi azaltan belgeli giderler,https://www.hurriyet.com.tr/yazarlar/ahmet-karabiyik/iste-vergiyi-azaltan-belgeli-giderler-41753451,"İstisna (6 bin 600 lira) düşülmüş konut kira gelirinden yüzde 15 oranında da götürü gider düşülerek ödenecek vergi azaltılabiliyor. Belgeli, gerçek giderde ise yüzde 15’lik sınır yok. Belgeli gerçek giderler, yüzde 15’lik sınıra takılmadan vergi matrahını azsaltıyor, dolayısıyla ödenecek vergiyi de azaltıyor. Bazı gider belgelerinin tümü ‘gerçek gider’ olarak vergi hesabında dikkate alınabiliyor. Ödenen emlak vergisi, kiraya verilen gayrimenkule yönelik onarım masrafları, ısı yalıtımı ve enerji tasarrufu sağlamaya yönelik yapılacak dış cephe mantolama masrafları gibi. Bazı giderler ise yıllara yayılarak gider yazılabiliyor. Binanın değerini artıracak nitelikte; kombi harcaması, tesisat döşenmesi gibi harcamaların, gayrimenkulün maliyet bedeline ilave edilerek her yıl yüzde 2 oranında amortisman (yıpranma) gideri hesaplanması gerekiyor.KİRA GELİRİNDEN DÜŞÜLEN GİDERLER* Son beş yılda konut alanlar, konut edinim bedelinin (tek bir konut için) yüzde 5’ni kira gelirinden düşebiliyor. İşyeri kira gelirinin vergi hesabında, yüzde 5 giderden faydalanılamıyor.* Kiraya verilen gayrimenkul için borçlanılan kredinin (2020’de ödenen) faizleri gelirden düşülebilir.* Kiraya verilen taşınmazla ilgili sigorta giderleri.* Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.* Konut kira geliri elde ederken, diğer taraftan kendisi de kirada oturanların ödedikleri kira bedelleri de (lojman kiraları dâhil) hesaplamada gider olarak dikkate alınabiliyor.Vergi hesaplamasında dikkate alınabilecek diğer ‘gerçek giderleri’ de; amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar olarak özetleyebiliriz.İSTİSNADAN YARARLANANLAR* Gerçek giderler her ne kadar götürü giderdeki yüzde 15’ lik sınıra tabi olmasalar da, konut kira istisnasından (6 bin 600 lira) yararlananlar için bir kısmı yine vergi hesabında dikkate alınamıyor. Aşağıdaki örnekte hesaplandığı şekilde, gerçek giderlerin içindeki istisna yüzdesinin ayıklanmasından sonra kira gelirinden düşülerek vergi matrahı azaltılabiliyor. Örnek: 2020’de 50 bin lira kira geliri elde eden vatandaşın belgeli gerçek gideri toplamı 40 bin lira (kredi faiz gideri, bina bakım gideri, emlak vergisi...) olmasına rağmen beyannamede düşebileceği gerçek gideri 34 bin 720 lira olarak hesaplanır.Yıllık konut kira geliri 50.000Konut kira istisnası (-) -6.600İstisna sonrası gelir 43.400İstisna dışı gelirin toplam gelire oranı (43.400/50.000) %86.8İndirilebilecek gider (40.000 x 0,868) 34.720TAPU HARCININ % 2'Sİ GİDER YAZILABİLİYOR* Vatandaşın sorusuna cevaben verilen 28 Eylül 2020 tarihli özelgede Maliye, tapu harcının ancak yüzde 2’sinin her yıl kira gelirinden ‘gerçek gider’ olarak düşülebileceğini belirtiyor. Aynı özelgede kombi ve tesisat için yapılan harcamaların da ancak 50 yılda gider yazılabileceği belirtiliyor. Maliye’nin özelgesinde “taktırdığınız kombi bedeli ile daireniz için yapılan tesisat harcaması bedelinin ilgili gayrimenkulün maliyet bedeline eklenmesi ve 193 sayılı Gelir Vergisi Kanunu’nun 74/6 maddesi uyarınca giderin yapıldığı yılın ilgili bulunduğu beyan döneminden itibaren amortisman (50 yıl ve % 2 amortisman oranı ile) yoluyla gayri safi irattan indirim konusu yapılması mümkün bulunmaktadır” şeklinde konu açıklanıyor. (Eskişehir Vergi Dairesi Başkanlığı, 28 Eylül 2020 tarih ve E.40617 sayılı özelge)ONARIM GİDERİNİN TAMAMI DÜŞÜLEBİLİYOR* Gayrimenkulün maliyet bedeli (bilinmiyorsa emlak vergi değeri) üzerinden her yıl yüzde 2 oranında amortisman (yıpranma) gideri hesaplanabilir. Kiraya verilen taşınmaz için; kombi, ankastre fırın alımı, mutfak dolabı yenilenmesi gibi masraflar da binanın maliyetine eklenerek üzerinden yüzde 2 gider hesaplanabilir. Gayrimenkulün alımı sırasında ödenen banka kredisine ait dosya masrafı, eksper masrafı ve komisyon ödemeleri de, gayrimenkulün maliyetine ilave edilerek amortisman gideri hesaplanabilir. Kiraya verilen gayrimenkule yönelik ‘onarım masraflarının’ ise tamamı beyannamede dikkate alınabiliyor. (Konut kira gelirlerinde 6 bin 600 liralık istisnaya isabet eden kısım ayrıca dikkate alınmalı.) Onarımdan kastedilen; eskiyen, kırılan, dökülen, yıkılan kısımların tamir veya yeniden yaptırılması. Onarım giderinin kira gelirinden indirilebilmesi için kiraya veren tarafından yapılmış olması ve gayrimenkulün iktisadi değerini artırıcı önem ve genişlikte olmaması da gerekiyor.PEŞİN KİRA ÖDEMESİ* Geçen yılki kira ödemesi sırasında, 2021’e ait kira bedeli de tahsil edilmişse yalnızca 2020’ye isabet eden kira bedeli bu yıl beyan edilip vergisi ödenecek. Geçen yıla ait tahsil edilememiş bir kira bedeli varsa bu yıl beyan edilmeyecek. Eğer 2020’de önceki yıllara ait (2019 ve daha önceki yıllar) kira bedeli gecikmeli olarak kiracıdan tahsil edilmişse, Mart sonuna kadar verilecek beyannameye 2020 öncesine ait tahsil edilen bu kira bedellerinin de dahil edilip vergisinin ödenmesi gerekecek.YARIN: İŞYERİ KİRA VERGİSİNDE BU YIL NELER DEĞİŞTİ?",2024-10-15 10:55:04
Kira gelirinde beyan sınırı 6 bin 600 TL,https://www.hurriyet.com.tr/yazarlar/ahmet-karabiyik/kira-gelirinde-beyan-siniri-6-bin-600-tl-41752594,"Mülk sahipleri sorularını aslında şubat ayının başından itibaren bize iletmeye başlamışlardı. Beyanname vermek için en az ne kadar kira geliri elde etmek gerekiyor? İşyeri kiralarında stopaj geçen yıl düşmüştü, ödeyeceğim vergimi etkiliyor mu? Hisseli olarak mülk sahibiyim, beyan sınırı değişiyor mu? Götürü gider ve gerçek giderin farkı ne? Çocuklarımın özel okul faturalarını vergiden düşebilir miyim? Sigorta poliçelerini vergi hesabında indirim olarak gösterebilir miyim? Beyannameyi internetten nasıl göndereceğim? Ve diğer ayrıntılar...SORULARA YANITKira gelirlerinin beyanındaki kritik tüm konuları beş gün boyunca ele alıyoruz. 2021 beyannameleri için güncel değerler üzerinden merak edilen tüm soruları cevaplıyoruz. Bugün, konut kira gelirlerinde beyan sınırını, gerçek gider götürü gider ayırımını, hisseli mülk sahipleri için hesaplama yöntemlerini açıklıyoruz. Farklı konut kira gelirleri için örnek vergi hesaplamaları da tablo üzerinden görülebilir…KİMLER BEYANNAME VERECEK?2020’de; yıl içinde toplam 6 bin 600 liraya kadar konut kirası elde edenler beyanname vermeyecek. Beyanname vermeyen mülk sahiplerinin vergi ödemesi de söz konusu değil. 6 bin 600 liranın üzerinde konut kira geliri olanlar mart ayı içinde beyanname verecek. Hissedarlar için de aynı tutar geçerli. Kişi başı elde edilen konut kira geliri 6 bin 600 lirayı geçmiyorsa beyanname verilmeyecek. Hissedarların eş olması da durumu değiştirmiyor. Kira geliri; hissedar başına 6 bin 600 lirayı geçtiği andan itibaren, her bir hissedar ayrı ayrı 6 bin 600 liralık istisnayı vergi hesabında gelirinden düşebiliyor.Bir kişi, birden fazla konuttan kira geliri elde etmesi halinde istisna, her bir konut için ayrı ayrı değil, kira gelirleri toplamına bir defa (6 bin 600 lira) uygulanabilecek.YÖNTEM SEÇİLEBİLİYORNe kadar vergi ödeneceği hesaplanırken kira gelirinden istisna tutarı (6.600 TL) ve giderler düşülebiliyor. Kalan tutar (matrah) üzerinden vergi hesabı yapılıyor. İki farklı gider yöntemi var; belgesiz götürü gider ve belgeli gerçek gider. Götürü giderin avantajı herhangi bir belgeye ihtiyaç duyulmaksızın direkt yüzde 15 oranında hesaplanan tutar, kira gelirinden düşülebiliyor. Götürü gider yöntemini seçenlerin iki yıl bu yöntemden vazgeçme haklarının olmadığını da ayrıca belirtelim.VERGİ HESAPLAMASIGötürü gider yönteminde, mülk sahiplerinin 2020’de elde ettiği kira gelirleri için ne kadar vergi ödemeleri gerektiği tablodan görülebilir. Örneğin aylık 2 bin lira, yıllık 24 bin lira kira geliri elde eden mülk sahibinin, 2 bin 219 liralık gelir vergisi ödemesi gerekecek. Önce istisnayı (6 bin 600 lira) sonra yüzde 15 götürü gideri (2 bin 610 lira) düşüp, 14 bin 790 lira matrah üzerinden, yüzde 15 oranı üzerinden vergi hesaplanacak. Gerçek gider yönteminde ise yüzde 15’lik sınıra tabi olmaksızın belgeli giderler kira gelirinden düşülebiliyor. Ancak söz konusu belgelerin beş yıl boyunca saklanması gerekiyor. Maliye yetkilileri inceleme başlatırsa bu belgelerin yetkililere gösterilmesi gerekiyor.HANGİ ORANDAN VERGİ ÖDENECEK?Gelir Vergisi’nin oranı ilk olarak yüzde 15’den başlıyor, gelirin-matrahın artmasıyla beraber önce yüzde 20’ye, sonra yüzde 27’ye, yüzde 35’e ve son olarak yüzde 30’a kadar yükseliyor. (GVK Md.103)YARIN: HANGİ BELGELİ GİDERLER VERGİYİ AZALTIR?",2024-10-15 10:55:06
İşte aylara göre çalışan maaşları,https://www.hurriyet.com.tr/yazarlar/ahmet-karabiyik/iste-aylara-gore-calisan-maaslari-41746957,"Yeni yılın ilk maaşı ocak sonunda çalışanların hesabına yattı. Şubat ayının maaşları da üç-beş gün içinde çalışanların hesaplarına yatırılacaktır. Ücretin her ay aynı net üzerinden hesaplandığı işletmelerde, aylar ilerledikçe çalışanların net maaşlarında değişen bir şey olmayacaktır. Ocak ayındaki net maaşları ne kadar ise; şubatta da sonraki aylarda da aynı net maaşı banka hesaplarında görebileceklerdir. Bir de ücreti brütten hesaplanan çalışanlar var… Brüt ücretler aydan aya değişmese de, net ücretler yılın ilk ayına göre sonraki aylarda azalma gösterir. Nedeni; yıl içinde gelir vergisi oranının artması… Brüt ücret yıl içinde hep aynı kalmış olsa da, brüt ücret üzerinden kesilen gelir vergisindeki artış, net maaşta azalmaya neden olur.Brüt ücretten; gelir vergisi, damga vergisi ve sigorta primleri kesilir. Brüt ücret aynı kaldığı sürece damga vergisi ve sigorta prim kesintilerinin tutarı değişmese de, ‘gelir vergisi’ aydan aya değişim (artış) gösterebilir. Brüt ücret gelirinin yıl içi toplamı; belirli seviyeleri aştığında yüzde 15’lik vergi oranı (önce) yüzde 20’ye yükselir. İlk vergi oran artışı; 24 bin liralık vergi matrahı aşıldığında meydana gelir. 2021’de bir çalışanın vergi matrahı; hangi ayda 24 bin lirayı aşarsa, o ay yüzde 15’den, yüzde 20’lik vergi dilimine geçiş yapmış olur. Yüzde 20 oranındaki verginin, yüzde 27’ye yükselmesi için yıl içi toplam gelirin (kümülatif matrahın) 53 bin liraya çıkması gerekiyor. Yüzde 35’lik oran için 190 bin lirayı ve son olarak yüzde 40’a çıkması için yıl içi toplam ücret gelirinin (kümülatif matrahın) 650 bin lirayı aşması gerekiyor.ÖRNEK MAAŞ ÖDEMESİTablodan görülebilir. Örneğin brüt ücreti 7 bin lira olan bir çalışan ilk olarak mayıs ayında net maaşında azalma yaşayacak. Mayıs ayına kadar hep yüzde 15 oranında vergi hesaplanan çalışan için, mayıs ayıyla beraber yüzde 20’lik vergi hesaplaması yapılacak. 7 bin lira brüt ücreti olan bir çalışanın; ocak net maaşı 5 bin 272 lira iken, mayıs ayında 4 bin 985 liraya düşecek. Haziran, eylül ve ekim aylarında da dilim artışından kaynaklı olarak net maaşında düşüşler yaşanacak. Aralık ayına gelindiğinde; yılbaşına göre net maaş 714 lira azalarak 4 bin 558 lira olarak banka hesabına yatırılacaktır. Diğer brüt maaş örnekleri için de net maaşların hangi ayda ne kadar azalacağı tablodan görülebilir.ÇALIŞANLAR İÇİN EN 'VERİMLİ' AY ŞUBATŞubat ayı, bu yıl, hafta başında (1 Şubat Pazartesi) başladı, hafta sonunda (28 Şubat Pazar) bitiyor. Eksiksiz, fazlasız, tamı tamına 4 hafta, 28 gün. Ayın sekiz günü hafta sonuna denk geldiğinden, özellikle ‘hafta içi çalışanlar’ bu ay fiilen 20 gün çalışmış olacaklar. Ancak ücretleri ise 30 gün üzerinden hesaplanacak. Şubat ayı içinde işe girenler, işten ayrılanlar ve saat üzerinden çalışma süresi hesaplanan çalışanlar için bordrodaki çalışma süresi özel olarak hesaplanacak, bilfiil çalıştıkları süre dikkate alınarak ücret hesaplaması yapılacaktır.",2024-10-15 10:55:09
EFT yapılırken ‘diğer ödemeler’ neden seçilemiyor?,https://www.hurriyet.com.tr/yazarlar/ahmet-karabiyik/eft-yapilirken-diger-odemeler-neden-secilemiyor-41741381,"Nedeni malum... İşyeri kirası ödemelerinin bankadan yapılması zorunlu. Konut kira ödemeleri de 500 lirayı aşıyorsa yine bankadan yapılması gerekiyor. Dolayısıyla internet bankacılığından kira ödemesi yapılırken, ‘konut kirası’ veya ‘işyeri kirası’ seçeneğinin seçilmesi isteniyor. Kira ödemesi değilse seçenekler arasından ‘diğer ödemeler’ seçilebiliyordu.‘Seçilebiliyordu’ diyorum çünkü artık seçilemiyor. Enteresan olan bin lira üstü herhangi bir para transferi yapacaksanız ‘diğer ödemeleri’ seçebiliyorsunuz. Eğer bin lira altı transfer yapacaksanız ‘diğer ödemeleri’ tıklayarak işlem yapamıyorsunuz.Bu kez konunun Maliye ile ilgisi yok belli ki. Çünkü Maliye’den kaynaklı olsa bin lira altı için değil, “bin lira üstü için ’diğer ödemeler’ seçilemez” kuralı getirilirdi. Maliye düşük tutarlı işlemler yerine büyük tutarlı işlemleri öncelikle kontrol altına almak ister.ENGELE TAKILDIMGeçenlerde bin lira altı bir EFT yapacakken aynı engele ben de takıldım. ‘Diğer ödemeler’ seçeneğiyle EFT işlemini sonuçlandıramadım. 600 liralık EFT işlemini ‘bireysel ödeme’ seçeneğini seçerek ancak sonuçlandırabildim. Neden ‘diğer ödemeler’ seçeneğini seçemediğimi bankanın müşteri temsilcisine telefonda sordum. Cevaben: “FAST (Fonların Anlık ve Sürekli Transferi) olarak isimlendirilen yeni ödeme sisteminden kaynaklı” denildi. FAST sistemi; IBAN numarası olmadan da, alıcının kimlik numarasıyla, telefon numarasıyla ve 24 saat boyunca EFT imkanı sağlayan yeni bir uygulama...ENDİŞE OLUŞTURUYOR Ama ben bin lira altı işlem için ‘diğer ödemeler’ seçilememesi ile FAST sistemi arasında bir bağ kuramadığımdan sorumu tekrarladım, yazılı olarak bana döneceklerini söylediler. Dönüldü de; ancak aynı cevap geldi yine. “FAST sistemde ‘diğer ödemeler seçeneği seçilememektedir” denildi. Dolayısıyla yazılı gelen cevap da “Bin lira altı EFT işlemleri için neden ‘diğer ödemeler’ sekmesinin seçilemediğini, bin lira üstü işlemlerde ise ‘diğer ödemeler’ sekmesinin seçilebildiğini açıklamıyor. Tereddütler giderilmediği için; ‘konunun müşterilerden alınan EFT masraflarıyla ilgisi var mı?’ endişesi de oluşturuyor ister istemez. AÇIKLIĞA KAVUŞTURULMALIDaha önceden; günün kısıtlı saatlerinde EFT işlemi yapılabiliyorken, FAST sistemiyle 7 gün 24 saat boyunca EFT işleminin yapılabiliyor olması, para transferinin anlık olarak diğer hesaba geçmesi, işletmeler için de vatandaşlar için de kolaylıklar sağlayacaktır. Ancak bin lira altı işlemler için ‘diğer ödemeleri seçemezsiniz’ uyarısıyla karşılaşan vatandaşlar, milyonlarca işlem için de ‘neden seçemiyoruz’ şeklinde sorusunu bankalara iletecektir. ‘Sık sorulan sorular’ arasına dahil olmadan bu sorunun bankalar tarafından açıklığa kavuşturulması gerektiğini bir kez daha dile getirelim. Bankalar işlem yapan müşterilerine yeni getirdikleri uygulamaların-zorunlulukların nedenini somut olarak açıklamalı... Tereddütlerin giderilmesi para transferinin göndericisi için de, alıcısı için de, bankacılık sisteminin tüm tarafları için de yararlı olacaktır.KİRA GELİRLERİNİN BEYAN DÖNEMİ YAKLAŞIYORMALİYE için kira gelirleri kritik öneme sahip. Yaklaşık 2 milyon kişi kira geliri üzerinden her yıl beyanname veriyor. Kira geliri elde eden mülk sahipleri için de konu önemli. Her yıl mart ayında beyanname verilmediği zaman cezai yaptırımlara muhatap olma riski de oluşuyor.Yukarıda da bahsettik, kira ödemelerinin neredeyse tamamı bankadan ödeniyor. Bankadan ödeme zorunluluğunun geldiği 2008 yılından bugüne beyanname veren sayısı istikrarlı bir şekilde artıyor. Dolayısıyla kayıt dışı ile mücadelede bankadan ödeme zorunluluğu önemli bir araç. 2008’de gelen ‘bankada ödenme zorunluluğu’ kira gelirinden dolayı beyanname veren kişi sayısını önce 1 milyona, sonra 1.5 milyona artırdı. 2020’ye gelindiğinde ise 2 milyonu geçti. TEMEL KRİTERLERSonraki yazılarımızda ayrıntılı olarak kira gelirlerinin beyan şartlarını inceleyeceğiz. Ancak kısaca bugünden temel kriterleri hatırlatmak istedik.* 2020’de toplam 6 bin 600 liranın üstünden konut kira geliri elde edenlerin mart ayında beyanname vermesi gerekiyor. Bu tutarın üzerinde geçen yıl kira geliri elde edenler istisna tutarını (6 bin 600) ve götürü/gerçek giderlerini kira gelirlerinden düştükten sonra kalan tutar üzerinden vergi hesaplanacak.  * İşyeri kira gelirinde beyan sınırı ise brüt-stopaj dahil 49 bin lira. Stopaja konu olmayan bir işyeri kira geliri elde edilmişse (Basit usulde vergilendirilen esnafa yapılan kiralama gibi) bu kez 2 bin 600 liralık beyanname verme sınırı dikkate alınacak. 2 bin 600 liralık işyeri kira geliri sınırını aşanlar beyanname verecekler.",2024-10-15 10:55:11
Tapuda konut görünen ‘işyerleri’ DKV ödeyecek mi?,https://www.hurriyet.com.tr/yazarlar/ahmet-karabiyik/tapuda-konut-gorunen-isyerleri-dkv-odeyecek-mi-41730412,"5 milyon 227 bin lirayı aşan emlak vergi değerine sahip birden fazla konutu olanlar vergi ödeyecek. Bu değeri aşan tek konutu olanlar vergiden muaf tutuluyor. 5 milyon 227 bin liranın altında emlak vergi değerine sahip mülkü olanlarsa zaten değerli konut vergisi ödemekle yükümlü değiller. Değerli konut vergisi ilk defa bu yıl ödeneceğinden mülk sahiplerinden çok sayıda soru alıyoruz... 19 Ocak 2021 tarihli yazımda yeni verginin hangi konutları-hangi mülk sahiplerini ilgilendirdiğini ele almıştım. Bugün; konutunu işyeri olarak kullanan/kullandıran mülk sahiplerinin tereddütlerini ele alıyoruz. Tabi tam tersi durumlar da olabilir. Tapu kayıtlarında işyeri olarak görünen bir taşınmaz aslında fiilen konut olarak da kullanılabilir. Bu konuyu da açıklıyoruz.KONUT GÖRÜNEN İŞYERLERİTapu kayıtlarında mesken (konut) olarak görünen taşınmaz eğer fiilen işyeri olarak kullanılıyorsa mülk sahibinin bu konut için değerli konut vergisi ödememesi gerekir. 15 Ocak 2021 tarihli Resmi Gazete ’de yayımlanan tebliğde de (Madde 2/3) “Taşınmazın mesken niteliğini haiz olup olmadığı hususunun değerlendirilmesinde, taşınmazın kayıtlardaki niteliğinin yanında fiilen kullanım durumuna da bakılır.” deniliyor. Dileyen mükelleflerin vergi dairelerine başvurarak özelge isteme hakları da var. Kendi durumlarını özetleyerek; tapuda konut görünen konutlarının fiilen işyeri olarak kullanıldığından dolayı değerli konut vergisi ödeme yükümlülükleri olup olmadığını bizzat Maliye’ye sorabilirler. Özelge isterken söz konusu taşınmazın fiilen işyeri olarak kullanıldığını gösteren belgelerin de sunulmasında yarar var. İşyeri kira ödemesi stopaj belgelerini, emlak vergisi (bina-işyeri) ödeme belgelerini... Eğer imar barışına başvurulmuşsa ve işyeri olarak yararlanılmışsa, imar barışı ödeme belgeleri de özelge talep formu ekinde sunulabilir. Nitekim emlak vergisi (bina vergisi) uygulamasında ‘tapuda konut olarak görünen taşınmazların fiilen işyeri olarak kullanılmaları durumunda, fiili kullanım dikkate alarak vergilendirme yapılacağı Maliye’nin özelgelerinde belirtiliyor. (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)İŞYERİ GÖRÜNEN KONUTLARYukarıdaki örneğin tersi de olabilir. Taşınmaz tapuda ‘işyeri’ olarak görünmesine rağmen, fiilen ‘konut’ olarak kullanılabiliyor. Bu durumda da; fiili durum dikkate alınarak vergiye tabi olup olmadığı değerlendirilecektir. Maliye, fiili durumu dikkate alarak kuvvetle muhtemel bu kez verginin ödenmesini talep edecektir. Eğer tapuda işyeri olarak görünen taşınmazın değeri 5 milyon 227 bin lirayı geçiyorsa ve diğer şartları taşıyorsa (mülk sahibinin yasal sınırı aşan tek taşınmazı değilse...) 20 Şubat’a kadar beyanname verilerek ardından da vergi ödeme yükümlülüğünün yerine getirilmesi gerekir. Ancak bu konuda da tereddüt yaşayan mülk sahipleri ilk defa bu yıl- bu ay tahakkuk edecek değerli konut vergisi hakkında hiç tereddüt yaşamamak adına, Maliye’ye başvurarak özelge isteyebilirler.İKİ DEĞERLİ KONUT VARSA BİRİSİ VERGİYE TABİVergi ödenmesi için konutun değerli olması gerekiyor. 5 milyon 227 bin lirayı aşan emlak vergi değerine sahip olması gerekiyor. Eğer bu değeri aşan iki konut varsa birisi için vergi ödenecek, diğeri (değeri düşük olan) için vergi ödenmeyecek. Eğer 5 milyon 227 bin lirayı aşan 3 veya daha fazla sayıda konut sahipliği söz konusu ise yine bir adet konut (değeri en düşük olan) için vergi ödenmeyecek, diğerleri için vergi tarifesine göre vergi hesaplanıp şubat ve ağustos ayı içinde iki taksitte vergilerini ödemeleri gerekiyor.",2024-10-15 10:55:12
Miras kalan Bitcoin’in vergisi var mı?,https://www.hurriyet.com.tr/yazarlar/ahmet-karabiyik/miras-kalan-bitcoinin-vergisi-var-mi-41724296,"Eşinin adına kayıtlı olan bitcoin varlığının kendisine ve diğer mirasçılara intikali olacakken vergisel yönü aklına takılmış. Eşinden intikal eden dijital mal varlığı için Veraset ve İntikal Vergisi (VİV) ödeyip ödemeyeceğini Edirne Vergi Dairesi’ne sormuş...Maliye’nin nihai cevabını kısaca söyleyelim öncelikle: “Evet, vergiye tabidir” demiş. Bitcoin alım-satım işlemleri muris adına bir anonim şirket üzerinden yürütülmüş... İnternet üzerinden bitcoin alım-satımı ve transfer işini yapan şirket, miras bırakan adına açılmış olan hesapta yer alan dijital varlığın toplam değerinin ölüm tarihindeki Türk Lirası karşılığını mirasçılarına bildirmiş. (Miktar-birim fiyat değerleri üzerinden o günkü toplam Türk Lirası karşılığını...)Maliye’nin cevabında verginin beyanına ilişkin diğer ayrıntılar da yer alıyor: “Bitcoin varlığının toplam değerinin mirasçılar tarafından veraset ve intikal vergisi beyannamesi ile beyan edilmesi ve tahakkuk edecek verginin ödenmesi halinde ilişik kesme belgesinin verilmesi gerektiği” belirtilmiş. “Mirasçılarca beyanname verilmemesi durumunda ise daha sonra ödenecek vergiye mahsuben ilgili anonim şirket  tarafından (yüzde beş) yüzde 5 oranında tevkifat yapıldıktan sonra kalan miktarın mirasçılara ödenmesi mümkündür” denilmiş. (Edirne Vergi Dairesi Başkanlığı, 23 Eylül 2020 tarih ve E.33826 sayılı özelge)2021 YILI MİRASÇILARIN VERGİ TARİFESİAralık ayının son haftasında yeni yılda geçerli olacak VİV tarifesi de açıklandı. Veraset ve İntikal Vergisi Kanunu Genel Tebliği, Seri No: 52 (29 Aralık 2020 tarihli Resmi Gazete) 2021’de mirasçılara isabet eden hisselerin 334.534 lirası istisna.  Füruğ (altsoy) bulunmaması halinde eşe isabet eden miras hissesinde istisna tutarı ise 669.479 TLÖlüm halinde, mirasçıların dört ay içinde “veraset ve intikal vergisi” beyannamesi vermeleri gerekiyor. Ölüm Türkiye’de meydana gelmemişse ve/veya mirasçıların Türkiye’de bulunmaması durumlarında, beyanname verme süreleri farklılık gösterebileceğinden durumun ayrıca değerlendirilmesi gerekiyor. Veraset yoluyla intikal eden varlıkların değeri, istisna haddinin altında kalsa dahi beyanname verilmesi gerektiğini belirtmekte de yarar var. Muristen mirasçılara veraset yoluyla hiçbir mal intikal etmemişse, bu durumun da bir dilekçe ile (beyanname verilmeksizin) vergi dairesine bildirilmesi gerekir.BAĞIŞ VE HEDİYELER İÇİN 2021 VERGİ TARİFESİAnne-babadan, kardeşten, eşten de gelmiş olsa fark etmiyor, bağış ve hediyeler vergiye tabi. Güncel istisna tutarı: 7.703 lira. 2021’de bu değeri aşan tutarda hediye, bağış alan kişiler vergi ödemek zorunda. Yalnız; anne, baba, eş ve çocuklardan bu hediyeleri alanlar için, verginin oranı yarı yarıya düşüyor.Hediyenin taşınır (menkul)-taşınmaz (gayrimenkul) olması da fark etmiyor. Mücevherat, otomobil, konut vb. tüm karşılıksız olarak edinilen varlıklar için aynı zamanda vergi yükümlülüğü de söz konusu.Bahsettiğimiz karşılıksız intikaller için beyanname verme süresi bir ay.  Sonrasında ödeme, üç yılda ve altı taksitte (her yıl Mayıs ve Kasım aylarında) yapılabiliyor.",2024-10-15 10:55:14
5 soruda değerli konut vergisi,https://www.hurriyet.com.tr/yazarlar/ahmet-karabiyik/5-soruda-degerli-konut-vergisi-41718114,"25 milyondan fazla mükellefi olan emlak vergisi nasıl ödeniyor? İsteyen internetten, isteyen belediye veznesinden. Peki hangi mülk sahibinin ne kadar vergi ödeyeceği nasıl hesaplanıyor? Mülklerin emlak değerinin üzerinden. Her yıl yeniden değerleme oranının yarısı kadar değerleme yapılarak otomatik olarak belirleniyor. Emlak vergisi için vatandaştan beyanname vermesi isteniyor mu? İstenmiyor, çünkü otomatik hesaplanan vergi için beyannameye gerek yok. Belediyeye vergisini ödeyen mükellef, hiç ekstra kırtasiyeyle-bürokrasiyle uğraştırılmadan vergi yükümlülüğü kolaylaştırılmış olarak yerine getirilmiş oluyor.Şimdi; bu yıl ilk defa, yine ‘emlak vergi değeri’ üzerinden yeni bir vergi tahsilatı yapılacak: ‘Değerli Konut Vergisi-DKV’. Konutlarının emlak vergi değeri 5 milyon 227 bin lirayı aşanlar DKV ödeyecekler. İlk taksitin şubat sonuna, ikinci taksitin Ağustos sonuna kadar ödenmesi gerekiyor. Ancak ödemeden önce bir de 20 Şubat’a kadar vergi dairesine beyanname verilmesi gerekiyor.KIRTASİYE YÜKÜDünya gazetesi yazarı Dr. Bumin Doğrusöz de 31 Aralık 2020 tarihli yazısında bunu vurguluyor, Değerli Konut Vergisi için ‘beyannameye ne gerek var?’ diyor özetle. “Vergi daireleri web sayfasından mükellefleri ilan etse, mükellefler de ilana göre bankalardan ödeme yapsa sistem daha basit olmaz mı?” diyor. Doğrusöz’ün bu sözünün üzerine “Doğru söze ne denir?” sözünden başka ne söylenebilir ki? Dileyelim bu öneri dikkate alınarak yasal düzenleme yapılır ve hiç gereği olmayan kırtasiye yükü vatandaşın üzerinden alınır. Bu yıl ilk defa Değerli Konut Vergisi ödeyecek vatandaştan yalnızca vergiyi ödemesi istenir, beyanname verme yükü üzerilerinden alınır.İlk defa bu yıl ödenecek DKV hakkında en çok merak edilen 5 konuyu da sırasıyla açıklayalım1. Verginin mükellefi kim?Emlak vergisi değeri 5 milyon 227 bin lirayı geçen birden fazla konutu olanlardan vergi isteniyor. Değerli konut vergisini; konutların sahipleri, varsa intifa (kullanım) hakkı sahipleri ödeyecek. Konutların emlak vergi değerleri konutun bulunduğu yerdeki belediyeden öğrenilebilir. Konuta paylı mülkiyet hâlinde sahip olanlar, hisseleri oranında mükellef kabul ediliyor. Elbirliği mülkiyette sahipleri vergiden müteselsilen (zincirleme olarak) sorumlu oluyorlar.2. Kimler vergi ödemeyecek?Emlak vergisi değeri 2021 yılı için; 5 milyon 227 bin lirayı geçen birden fazla konutu olanlardan vergi isteniyor. Tek konutu olanların; konutlarının değeri 5 milyon 227 bin lirayı geçse de vergi istenmiyor. Birden fazla konutu olanlar -en düşük değerdeki- tek konutu için de vergi ödemeyecek.Tek meskene hisse ile sahip olanlardan da, bu hisse için vergi istenmeyecek. Esas faaliyet konusu bina inşası olanların işletmelerine kayıtlı bulunan ve henüz ilk satışa, devir ve temlike konu edilmemiş yeni inşa edilen konutlar için de (arsa karşılığı inşaat işlerinde sözleşme gereği taahhüt işini üstlenen müteahhide kalan mesken nitelikli taşınmazlar dahil) vergi istenmiyor.3. Verginin matrahı nasıl hesaplanacak?Verginin matrahı, emlak vergi değeri olacak. Paylı mülkiyette ve elbirliği mülkiyette, matrahın hesabında konutun toplam değeri esas alınacak. Konutların değerinin, her yıl yeniden (değerleme oranının yarısı oranında) değerleneceği öngörülüyor.5. Beyan ve ödeme zamanıMevcut düzenlemeye göre ilk beyannamenin 20 Şubat’a kadar vergi dairesine verilmesi gerekiyor. Ödeme için iki taksit öngörülüyor. Beyannamenin verileceği şubat ayında ve ağustos ayında iki eşit taksitte.Beyanname vermek zorunda olan mülk sahipleri, beyannamelerini elektronik ortamda kendileri gönderebilecekleri gibi mali müşavirle sözleşme imzalayarak, meslek mensupları aracılığıyla da gönderilmesini sağlanabilir. Beyannamenin elektronik ortamda verilmesi durumunda, beyannameye eklenecek bina vergi değerini gösteren belge, beyannamenin verildiği tarihi takip eden 15 gün içinde vergi dairesine elden teslim edilmesi veya posta yoluyla ilgili vergi dairesine gönderilmesi gerekiyor.",2024-10-15 10:55:16
Beni gözetleyenlerin olmadığı bir adaya gidiyorum,https://www.hurriyet.com.tr/yazarlar/ahmet-karabiyik/beni-gozetleyenlerin-olmadigi-bir-adaya-gidiyorum-41712196,"Öyle ki; pizzacının üç-beş dakika içindeki kendinden emin ve sivri çıkışlarına maruz kaldıktan sonra bir anda memleketi terk noktasına da geliyor adam. Animasyon videoda izledim bu diyalogları. Cep telefonuma mesaj olarak gelmişti. Pizzacıya gelen telefonun açılmasıyla başlıyor gariplik. Her zaman sipariş verdiği pizzacı dükkânının el değiştirdiğini öğreniyor ilk olarak müşteri. Dünya devi bir bilişim şirketi tarafından; herkesin her an başvurduğu arama motoru şirketi tarafından satın alınmış hikayedeki pizzacı. Peki; nasıl oluyor da pizza siparişi için açılan telefon “vergi kaçırma suçlamasına” kadar ilerliyor? Uzatmayayım... Pizzacı ve müşterisinin diyaloglarıyla baş başa bırakayım sizi.Pizzacı: “Son 20 siparişinizde de sucuklu pastırmalı büyük boy pizza istediğinizi görebiliyorum”Müşteri: “Yine aynısından istiyorum”. Pizzacı “Üzgünüm size vejetaryen pizza gönderebilirim, çünkü kolesterolünüz çok yüksek”Müşteri: “Nereden biliyorsun”. Pizzacı: “Şirketimiz dünyadaki en büyük veri tabanına sahip. Tüm tıbbi tahlil kayıtlarınıza erişebiliyoruz.”Müşteri: “Kolesterolüm için ilaç kullanıyorum, istediğim her şeyi yiyebilirim.”Pizzacı: “İlaçlarınızı almıyorsunuz”Müşteri: “Bunu nereden biliyorsunuz, beni takip mi ediyorsunuz?” Pizzacı: “İlacınızı en son 3 ay önce eczaneden kredi kartınızla almışsınız.”Müşteri: “İyi de ben ilacı kartla değil, nakit aldım” Pizzacı “İmkânsız, ATM’den nakit çekiş görünmüyor.”Müşteri: “ATM’den çekmedim ki başka gelirlerim de var benim”. Pizzacı: “Vergi kayıtlarına göre başka gelirleriniz yok… Eğer başka gelirleriniz varsa vergi kaçırıyorsunuz demektir.”Müşteri: “Eee yeter artık, bilgisayarlardan, veri tabanlarından ve internetten bıktım, artık hiçbir gizlilik ve özel hayat kalmamış. Pizza falan da istemiyorum. Ben yarın gidiyorum. Yurt dışında uzak bir adaya. Beni gözetleyenlerin olmadığı bir ülkeye” diyor.NEREDEN BULDUN SORUSUPizzacı tüm soğukkanlılığıyla “Üzgünüm ama hiçbir yere gidemezsiniz, çünkü pasaportunuzun süresi geçen ay dolmuş” diyerek son darbeyi de indiriyor.Videoyu İzledikten sonra eş dostla paylaştım ben de. Ve hep aynı tepkiyi aldım: “Teknolojinin faydası mı çok, zararı mı?” diye söylendi herkes.Farklı olarak bir soru daha geldi ayrıca “Maliye bize de sorar mı? Harcamalarımızdan, varlıklarımızdan yola çıkarak. Nereden buldun?” diye.Bir dönem; ülke gündeminin en tepesindeydi, çok tartışılmıştı, evet. “Maliye nereden buldun diye soru soracakmış” şeklinde.Bu tartışma 90’lı yıllarda ülkenin en önemli gündem maddelerindendi. ‘Nereden buldun’ diye bilinen yasa maddeleri. Vergi Usul Yasası’nın 30. maddesinin 2. fıkrasının 7 numaralı bendi 1994’de yasa metnine dahil edilmişti. Gelir Vergisi Yasası’nın 82. maddesinin 2 numaralı bendi ise 1998’de yasalaşmıştı. 1999’da yürürlüğe girmeden 2003’e ertelenmiş ve 2003’e gelindiğinde ise tamamen kaldırılmıştı.Gerek Gelir Vergisi Kanunu’na, gerek Vergi Usul Kanunu’na dahil edilmiş ve vatandaşa ‘nereden buldun’ sorusunun sorulabilmesini sağlayacak ilgili maddeler 9 Ocak 2003 tarihli resmi gazetede yayımlanan 4783 sayılı yasa ile kaldırılmıştı. Dolayısıyla pizzacının bu soruyu sormaya tabi ki hakkı yok. Müşteriden edinilen zorunlu bilgilerin, müşterinin rızası dışında kullanılmasının yaptırımları da mevcut. Ayrıca Maliye’nin vatandaşların ekonomik verilerine ulaşma imkânı her geçen gün daha da artmasına rağmen, bu şekilde bir yasal düzenleme olmadığından ‘nereden buldun’ diye sorularak vergi incelemesinin yapılma imkanı da bulunmuyor.  VARLIK BARIŞINDA DA İNCELENMEME GÜVENCESİ VAR  VARLIK barışına ilişkin düzenlemelerin de yer aldığı 7256 sayılı Kanun, 17 Kasım 2020 tarihli Resmî Gazete’de yayımlanarak yürürlüğe girdi. Bu son varlık barışı düzenlemesinde de; bildirilen varlıklar nedeniyle ‘hiçbir suretle vergi incelemesi ve vergi tarhiyatı yapılmaz’ denilerek güvence veriliyor. Yurtdışından getirilecek varlıklar için; öncelikle 30 Haziran 2021 tarihine kadar bildirim yapılması, bildirimden sonraki üç ay içinde de varlıkların Türkiye’ye getirilmesi gerekiyor. Türkiye’deki banka veya aracı kuruma varlıklarını bildiren ve ardından ülkeye getiren kişinin (veya şirketin) varlıkları serbestçe tasarruf hakkı da mevcut.Yurtiçi varlıklar için 30 Haziran 2021 tarihine kadar vergi dairesine bildirim yapılması gerekiyor. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamına giriyor. Yurt dışı varlıkların bildiriminden farklı olarak, ayrıca taşınmazlar da vergi dairesine varlık barışı kapsamında bildirim yapılabiliyor.",2024-10-15 10:55:19
Kapıcılar ve bahçıvanlar için yeni asgari ücret,https://www.hurriyet.com.tr/yazarlar/ahmet-karabiyik/kapicilar-ve-bahcivanlar-icin-yeni-asgari-ucret-41707162,"Asgari ücretin brütü (3.577,50 lira) tüm çalışanlar için aynı iken, kapıcıların brüt ücretlerinden yalnızca sigorta primleri kesilip kalan tutar olan 3.040,88 TL net ücret olarak ödenecek. Konutlarda çalışan kapıcılar gibi bahçıvanların, hizmetçilerin ücretlerinden de vergi kesintisi yapılmıyor. (Gelir Vergisi Kanunu-GVK- Md. 23/6). Tablo 1’den; kapıcının bordrosunda yer alan kalemler, çalışan ve işveren açısından ayrı ayrı görülebilir.ENGELLİLERE VERGİ AVANTAJIVergi mevzuatı; engellilerin vergilerinin indirimli olarak hesaplanmasını öngörüyor. (GVK- Md.31) Çalışma gücünün asgari yüzde 80’ini kaybetmiş bulunan çalışan birinci derece engelli, asgari yüzde 60’ını kaybetmiş bulunan çalışan ikinci derece engelli, asgarî yüzde 40’ını kaybetmiş bulunan çalışan ise üçüncü derece engelli sayılır. Engellilik dereceleri itibariyle belirlenen aylık tutarlar, çalışanın vergi hesabında ücretinden indirilir. 2021’de; birinci derece engelliler için 1.500 lira, ikinci derece engelliler için 860 lira ve üçüncü derece engelliler için 380 lira aylık olarak ücret hesabında dikkate alınacak. (29 Aralık 2020 tarihli Resmî Gazete, 313 no.lu GV Genel Tebliği)İŞVERENİN MALİYETİ ARTMIYOR2021 asgari ücreti net 2.825,90 lira iken; engellilik indirimleri dikkate alındığında ise 1’nci derece engelli çalışan için net 3.013,72 lira, 2’nci derece engelli çalışan için net 2.954,90 lira, 3’ncü derece engelli çalışan için net 2.882,90 lira olarak hesaplanır. (Tablo 2.) Engellilerin net ücretindeki bu artış, işveren maliyetini artırmıyor. Brüt ücret üzerinden normalde daha yüksek vergi hesaplanacakken, işverenler indirim sonrası Maliye’ye de daha az vergi ödüyorlar. İndirim kaynaklı vergideki azalış da, net ücrette artışa neden oluyor",2024-10-15 10:55:20
Emlak vergisini kimler ödemeyecek?,https://www.hurriyet.com.tr/yazarlar/ahmet-karabiyik/emlak-vergisini-kimler-odemeyecek-41701699,"Yeni yılda mülklerin emlak vergi değerleri, 2020 yılı emlak vergi değerlerinin üzerine yüzde 4.55 oranında değer artırımı uygulanarak bulunacak. Bu yüzde 4.55’lik oran da; bu yıla ait yeniden değerleme oranının (%9.11/2=) yarısına denk geliyor. Dün yayımlanan tebliğde de yer alan bir örnekle değerleme işlemini somutlaştıralım:Mükellef (A) Bursa ili, Nilüfer Belediyesi sınırları içinde yer alan meskeni 2014 yılında satın almıştır. 2020 yılı emlak vergi değeri 220.000,00 TL olan meskenin 2021 yılı emlak vergi değeri belirtildiği şekilde hesaplanacaktır. (Tablo-1)EMLAK VERGİSİNİN ORANLARIYüzde 4.55’lik oran dikkate alınarak 2020’den, 2021’e yeniden değerlenen mülkler için tabloda yer alan vergi oranları uygulanarak emlak vergisi iki taksitte (Mayıs sonu ve kasım sonuna kadar) ödenebilecek. (Tablo-2)HER 4 YILDA BİR KOMİSYONLAR BELİRLİYORHer dört yılda bir ‘takdir komisyonları’ mülklerin arsa değerlerini yeniden belirliyor. En son 2018 için arsa değerleri takdir komisyonları tarafından (2017 yılında) belirlenmişti. 2018 için belirlenen değerin üzerine, yeniden değerleme oranı dikkate alınarak takip eden üç yıl için de (2019, 2020 ve 2021) mülklerin rayiç değerleri otomatik olarak yeniden belirlenmiş oldu. Takdir komisyonlarına; belediyeden, Maliye’den, tapu müdürlüğünden, ticaret odasından, ilgili muhtarlıklardan üyeler katılarak değer tespit çalışması yapılıyor.EN FAZLA BRÜT 200 METREKARE- En fazla brüt 200 metrekare ve tek konuta sahip olan,- Hiç geliri olmayan ev hanımları ve işsizler,- SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler (ve bunların dul ve yetimleri)- Engelliler,- Gaziler,- Şehitlerin dul ve yetimleri, indirimli (sıfır oranlı) bina vergisi uygulamasından yararlanabilirler.",2024-10-15 10:55:22
Çalışan ve işveren açısından yeni yılın asgari ücreti,https://www.hurriyet.com.tr/yazarlar/ahmet-karabiyik/calisan-ve-isveren-acisindan-yeni-yilin-asgari-ucreti-41700714,"İşçi, işveren ve hükümetin temsilcilerinden oluşan Asgari Ücret Tespit Komisyonu’nun dördüncü ve son toplantısından sonra asgari ücreti netleşti. Resmi Gazete’de yayımlanan ‘günlük’ brüt asgari ücret 119.25 lira. Dolayısıyla ‘aylık’ brüt asgari ücret 3 bin 577 lira 50 kuruş. Yasal kesintilerin (vergiler ve sigorta primlerinin) brüt ücretten düşülmesinden sonra net asgari ücrete ulaşılıyor.2021 yılında; asgari ücretli çalışanların brüt ücretlerinden ne kadar vergi ve sigorta primi kesileceği Tablo 1’den görülebilir.AGİ ETKİSİNet ücret 2 bin 825 lira olarak belirtilse de; aslında net asgari ücret 2 bin 557 lira. Asgari geçim indiriminin (AGİ) bekar çalışan için 268 lira olarak ilavesi sonrasında net asgari ücret 2 bin 825 liraya çıkıyor. Evli ve çocukluların ücret bordrolarında AGİ etkisiyle en fazla 187 lira daha net ücret artışı görülecektir. Dolayısıyla asgari ücretli bir çalışanın ‘çalışmayan eş ve çocuklarından dolayı’ AGİ kaynaklı olarak net maaşı, 3 bin 13 lira 72 kuruşa kadar çıkabilecektir. Çalışmayan eşten ve çocuklardan dolayı AGİ kaynaklı ne kadar maaşın artabileceği Tablo 2’den görülebilir.İŞVERENE ETKİSİAsgari ücretin işveren için de önemi var tabii ki… İşveren bir yandan çalışanına net ücret ödemekle yükümlüyken, diğer yandan devlete karşı da yükümlülükleri var. Brüt asgari ücret üzerinden hesaplanan sigorta primlerini SGK’ya, damga ve gelir vergisini ise Maliye’ye ödemekle yükümlü. Yeni yılda her bir asgari ücretli çalışan için işverenin ne kadar maliyete (net ücret + sigorta primleri + vergiler) katlanacağı Tablo 1’in işveren bölümünden görülebilir.YÜKSEK ÜCRETLİLERİN 2021 BORDROSUAsgari ücretlinin bordrosunda yer alan değerlerin çalışana ve işverene yansımasını ayrıntılarıyla yukarıda açıkladık. Asgari ücretin kesinleşmesiyle birlikte yüksek ücretlilerin bordrosunda da önemli değişiklikler yaşanacak. Yüksek ücretlilerin; net ücreti belirlenirken önemli kesinti kalemlerinden, SGK prim tutarının ne kadar olacağı da asgari ücretle birlikte belirlenmiş oldu. SGK primi işçi kesintisi brüt ücretin yüzde 14’ü oranında hesaplanıyor. Ancak bu kesinti tutarının aynı zamanda bir üst sınırı da var.Asgari ücretin 7.5 katını aşan tutarda brüt ücreti (26.831,25 TL) olan çalışanlardan, yeni yılda her ay aynı tutarda sigorta primi kesintisi yapılacak. 2020’de yüksek ücretlilerin maaşından 3.090,15 lira prim kesilirken, 2021’de artık (3.756,38 lira) SGK işçi primi kesilecek. İşsizlik sigortası primi işçi payı da, aynı şekilde her aynı tutarda hesaplanacak. Yüksek ücretlilerin brüt hak edişlerinden yüzde 1 oranında hesaplanan işsizlik sigortası primi 2020’de 220.73 lira olarak hesaplanırken yeni yılda artık 268.31 lira olarak hesaplanacak.",2024-10-15 10:55:26
Dekontu olmayan futbolcu daha çok vergi ödeyecek,https://www.hurriyet.com.tr/yazarlar/ahmet-karabiyik/dekontu-olmayan-futbolcu-daha-cok-vergi-odeyecek-41694862,"Futbolcuların hiçbir sorumlulukları yoktu, tüm vergisel ödevleri kulüpleri yerine getiriyordu. Kulüpler; sporcuların ücretleri üzerinden hesapladıkları vergileri, Maliye’ye ödeyerek yükümlülükler tamamlanmış oluyordu.Şimdi; 600 bin lirayı aşan gelire sahip sporcular, 2021 Mart ayında bizzat beyanname verecekler. Dekontu olan sporcunun avantajı da burada ortaya çıkıyor. Kulübün Maliye’ye ödemesi gereken vergilere ait dekontu elinde olan sporcular, hazırlayacakları beyannamede kulübün ödemiş olduğu stopaj tutarlarını vergiden düşerek daha az vergi ödeyecekler. Eğer kulüp; yıl içinde futbolculara yaptığı ödemeler üzerinden hesapladığı stopaj tutarlarını ödememişse, bu mahsup da yapılamayacak, daha yüksek vergi ödenecek.Dolayısıyla kulübün Maliye’ye stopaj ödemelerini yapıp yapmadığı kritik öneme sahip… Eğer stopajlar ödenmemişse futbolcular için büyük kayıp yaşanacak… 2020’de yıl içinde süper lig futbolcularına yapılan ödemeler üzerinden kulüplerin yüzde 20 oranında da gelir vergisi stopajı-kesintisi hesaplaması gerekiyor. (Örnek: Futbolcuya yapılan 800 bin liralık net ödeme için, 200 bin lira da Maliye’ye stopaj ödenmesi gerekiyor.) Mart ayı gelip beyanname hazırlandığında, kulübünden stopaj ödeme dekontlarını edinebilmiş futbolcular, kulübün ödediği stopaj tutarlarını beyannamede hesapladıkları vergiden mahsup edebilecekler-düşebilecekler.2019 KASIM'DAN ÖNCE SÖZLEŞME İMZALANMIŞSAÖnemli bir ayrıntıyı da hemen belirtelim: Kulüple futbolcunun yaptığı sözleşme eğer 2019 Kasım ayından daha önceki bir tarihte yapılmışsa beyanname verilmesi gerekmiyor. Sözleşme tarihi eski olan sporcuların ücretlerinden de yüzde 20 oranında değil, eski hükümlere göre yüzde 15 oranında vergi-stopaj hesaplanıyor.2019 Kasım’dan önceki sözleşmelere ilişkin olarak sonradan yapılan süre uzatımı ve ücreti etkileyen değişiklikler yapıldığında bu kez yeni hükümler geçerli oluyor, stopaj oranı yüzde 20’ye çıkıyor.VERGİ NASIL HESAPLANACAK?Beyanname verecek sporcular için vergi oranlarını da hatırlatalım: Yüzde 15’ten başlıyor, gelirin büyüklüğüne göre yüzde 20, yüzde 27, yüzde 35 ve en son yüzde 40 oranında gelir vergisi hesaplanıyor. Sporcular; 2020’de elde ettikleri gelirlerine sırasıyla bu oranları uygulayarak vergilerini hesaplayacaklar.Örnek: Kulübünden 2020’de yıl içinde net 8 milyon lira kazanan bir süper lig futbolcusu için vergi hesaplaması tabloda yer almakta. Futbolcunun yıl içinde elde ettiği net 8 milyon liralık gelir için kulübün de Maliye’ye iki milyon lira stopaj ödemesi yapmış olması gerekir. Dolayısıyla futbolcunun yıl içi stopaj dahil brüt geliri de 10 milyon liradır.Beyannamede yer alacak ilk hesaplanan vergi 3 milyon 951 lira iken, kulüpten edineceği stopaj dekontlarında yer alan 2 milyonu düştüğünde ise futbolcunun ödeyeceği vergi 1 milyon 951 lira olacaktır. Yani dekontlar 2 milyon lira daha az vergi ödenmesine neden olacaktır. ALT LİGLERDE VERGİ ORANLARISüper lig futbolcularından ödemeler üzerinden yüzde 20 oranında stopaj yapılırken alt liglerde oranlar daha düşük. En üst altı ligdekiler için yüzde 10, diğer liglerde yer alanlar için yüzde 5 oranında stopaj hesaplanıyor. Lig usulüne tabi olmayan spor dallarındaki sporculara yapılan ödemeler ile milli sporculara uluslararası müsabakalara katılmaları karşılığında yapılan ödemelerden yüzde 5 oranında vergi-stopaj hesaplanması gerekiyor.OTOMOBİL VEYA EV VERİLMESİ DE VERGİYE TABİSporculara yapılan nakit ödemeler nasıl vergiye tabi ise kulüpler tarafından sporcularına konut veya otomobil verildiğinde de diğer nakit ödemeler gibi ücret sayılıyor, dolayısıyla değeri üzerinden gelir vergisi hesaplanması gerekiyor. Sporculara; aylık ücret, başarı primi, maç başı ücreti, imza parası, imaj hakkı ve diğer adlarla yapılan ödemeler ve taşınmaz veya taşıt verilmesi, konut tedariki ve sair suretle sağlanan menfaatlerin de ücret kapsamında değerlendirilerek vergilendirilmesi gerekiyor.",2024-10-15 10:55:28
2021’de asgari ücret ve kesintiler kaç lira olacak?,https://www.hurriyet.com.tr/yazarlar/ahmet-karabiyik/2021de-asgari-ucret-ve-kesintiler-kac-lira-olacak-41689495,"İşçilerin, işverenlerin ve hükümetin temsilcilerinden oluşan tespit komisyonu, milyonlarca asgari ücretlinin yalnızca net maaşını belirlemiyor. Asgari Geçim İndirimi de (AGİ) asgari ücretle beraber belirlenmiş oluyor, brüt ücretten hesaplanacak sigorta primleri ve vergiler de (damga ve gelir vergisi) belirlenmiş oluyor.  Asgari ücrette geçen yıl (2019’dan 2020’ye) yüzde 15 artış yaşanmıştı. (Net 2.020 liradan, 2.324 liraya çıkmıştı) 2020’den, 2021’e gerçekleşecek ücret artışının ne kadar olacağı konusu da işçi için de, işveren için de kritik öneme sahip. Her ne kadar müzakereler devam ederken tahminde bulunmak zor olsa da, artış oranının yüzde 12 ila, yüzde 29 arasında olabileceğini varsayarak beş farklı net ücret üzerinden hesaplamalar yaptık…  Tabloda net 2 bin 600 lira (yüzde 12 artış) ile net 3 bin lira (yüzde 29 artış) aralığında beş farklı olası asgari ücret tutarları yer almakta. Her bir olası asgari ücret üzerinden çalışana ne kadar ilave AGİ ödeneceği ve brüt ücret üzerinden kesilecek vergi ve sigorta primlerinin kaç liraya denk geldiği yer almakta. Ayrıca işverenin her bir asgari ücretli çalışan için yükleneceği tüm maliyetin de (net maaş + sigorta primleri + vergiler) ne kadar hesaplanacağı yer almakta.  2021’de net asgari ücretin 2 bin 800 lira olarak kesinleşmesi durumu için ayrıntılı olarak diğer kalemleri inceleyelim: Ücretin artış oranı 2020’ye göre yüzde 20’ye denk gelir. Net 2 bin 800 liranın brütü 3 bin 545 lira olarak, işveren maliyeti ise aylık 4 bin 165 lira olarak hesaplanır. 75 liralık asgari ücret desteğinin 2021’de de uygulanacağı düşünüldüğünde bu kez işveren maliyeti 4 bin 90 liraya düşecektir.  AGİ NASIL HESAPLANIYOR?Çalışanlara net ücretlerine ilaveten her ay AGİ ödemesi de yapılıyor. AGİ’de asgari ücret üzerinden hesaplanıyor. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor. (GVK Md. 32) Diğer yandan çalışanına ödediği AGİ’yi işverenler, ödeyeceği vergiden (muhtasar beyannamede) düşüyor. Dolayısıyla AGİ’nin işverene bir maliyeti oluşmuyor. 2020’de bekar bir çalışan için aylık 220,73 liralık ilave AGİ ödemesi yapılıyor. 2021’in asgari ücretinin kesinleşmesinden sonra, ‘çalışmayan eş ve çocuktan dolayı’ çalışanlara ödenecek ilave AGİ tutarlarını ayrıca ele alacağız.",2024-10-15 10:55:30
Yapılandırmada indirimler nasıl hesaplanacak,https://www.hurriyet.com.tr/yazarlar/ahmet-karabiyik/yapilandirmada-indirimler-nasil-hesaplanacak-41682736,"Üç yılda-18 taksitte ödeme yapmak yerine 6, 9 veya 12 ay taksit seçenekleri tercih edildiğinde, daha düşük katsayılar dikkate alındığından toplam ödenecek tutar da daha düşük hesaplanacaktır. (tabloda taksit sayılarına göre değişen katsayılar yer almakta) Vatandaş eğer trafik cezasını (488 lira) ve ÜFE üzerinden hesaplanan tutarı (25,62) tek seferde ödemek isterse, bu kez hem trafik cezasında indirim (yüzde 25) hem ÜFE üzerinden hesaplanan tutarda indirim (yüzde 90) uygulanıyor. trafik cezası 366 liraya, ÜFE üzerinden hesaplanan tutar 2.56 liraya düşüyor. toplam ödenecek tutar: 368.56 lira olarak hesaplanıyor.ÖRNEK ÖDEME2018 Kasım vadeli 9 bin 300 liralık KDV borcunu ödemeyen işletmeye normalde 4 bin 186 lira da gecikme zammı borcu işletilir. Şimdi bu işletme, yapılandırmaya başvurduğunda 4 bin 186 liralık faiz siliniyor yalnızca 771.50 lira geç ödeme bedeli talep ediliyor. Faizin yerine ödenecek tutar ÜFE üzerinden hesaplanıyor. Anapara (KDV) borcu olan 9 bin 300 lira ve 771.50 liralık tutar üç yıla kadar da yayılabiliyor. taksitlendirilen tutarlar da yine uygun koşullarda katsayılar uygulanarak 6, 9, 12 ve 18 taksitlerden biri tercih edilerek ödenebiliyor. İşletme eğer vergi aslını (9.300 lira) ve ÜFE üzerinden hesaplanan tutarı (771,50 lira) tek seferde ödemek isterse bu kez, 771.50 liranın yüzde 90’nı da (694,35 lira) siliniyor, vergi aslına ilaveten yalnızca 77.16 lira ödenerek hesap kapatılmış oluyor.TEBLİĞ YAYIMLANDI7256 sayılı yasanın yürürlüğe girmesinden sonra uygulamaya yönelik tebliğ de Resmi Gazete’ de (27 Kasım 2020) yayımlandı. (Yukarıda yer alan; KDV ve trafik cezası yapılandırma örnekleri de bu tebliğde yer almakta. Faiz hesabında yasanın yayımlandığı tarih – 17 Kasım 2020 - dikkate alınıyor.) Vergiler süresinde ödenmediğinde gecikme zammı işletilir. Gecikme zammı oranları güncelde yüzde 1.6 oranında uygulanmasına rağmen, geçmiş yıllarda yüzde 2 ve yüzde 2.5 oranında da uygulanmıştı. (05 Eylül 2018’den, 30 Aralık 2019’a kadar aylık yüzde 2 ve yüzde 2,5’luk oranlar geçerliydi.) Şimdi yapılandırma yasasıyla yüksek gecikme zammı oranları yerine, Yİ ÜFE endeksleri dikkate alınarak faiz hesabı yapılıyor (1 Kasım 2016’dan sonrası için aylık 0.35 tek oran) ve borç tutarlarında yüksek indirimler yapılarak borçların avantajlı olarak ödenmesinin yolu açılıyor.İLK 2 TAKSİT ÖDEMESİ KRİTİKİlk iki taksitin süresinde ödenmesi önemli… Ayrıca her takvim yılında da en fazla iki taksit aksatılabiliyor. Aksatılabilecek bu iki taksitin de en geç son taksiti izleyen ayın sonuna kadar (gecikme zammı da hesaplanarak) ödenmesi gerekiyor. Aksi durumda yapılandırma bozuluyor ve gecikme zammına (aylık 1.60) göre oldukça uygun belirlenmiş oranların (Yİ-ÜFE) geçerliliği kalmıyor. Yapılandırma yasası kapsamında Maliye’nin tahsil ettiği alacaklar dışında; Sosyal Güvenlik kurumu’nun, Belediyelerin, Gümrük İdaresi gibi başkaca kurumların alacakları da yapılandırılabiliyor. Yapılandırmadan yararlanmak isteyenlerin içinde bulunduğumuz ayın sonuna kadar (Son gün 31 Aralık 2020) başvuruda bulunması, ilk taksitin de 31 Ocak 2021 tarihine kadar ödenmesi gerekiyor. Sosyal Güvenlik kurumuna bağlı tahsil dairelerine ödenecek tutarların ilk taksiti ise 28 Şubat 2021 tarihine kadar ödenebiliyor.",2024-10-15 10:55:31
‘Zincir bakkal anonim şirketi’,https://www.hurriyet.com.tr/yazarlar/ahmet-karabiyik/zincir-bakkal-anonim-sirketi-41677719,"VERESİYE DEFTERİÜçüncü nesil, üç kardeş. Büyükten küçüğe sayayım. Murat, Mert ve Mete (Ben onlara 3M diyorum) aktif görevde şu an. (Kurucu dedeyi ve babalarını da ekleyince 5 M oluyorlar) Hani hep, şirketler için nesiller arası geçişin sancılı olduğu, hatta birçok devasa şirketin nesiller arası geçişi sağlayamamasından piyasadan kaybolduğundan bahsedilir. Güven Gıda’da; nesiller arası görev-yetki devri sancısız gerçekleşti. Yine dev şirketler için sosyal sorumluluktan bahsedilir. Şirketler yalnızca kârı hedeflemezler, ilaveten ‘sosyal sorumluluk kapsamında da faaliyet göstermelidir’ denilir. Bizim bakkalda sosyal sorumluluk bir slogandan ibaret değil, hakkıyla ve gönülden yapılıyor. Mahallede kimin düğünü var mutluluğu paylaşılır, kimin cenazesi var acısı paylaşılır. Bitti mi? Hayır. Alışverişe paran mı çıkışmadı, kredi kartının limiti mi doldu, sorun değil, Güven Gıda’nın veresiye defteri hizmetinizde. İKLİM DEĞİŞİYOREve servis mi istiyorsun, telefon aç “iki ekmek, bir şişe süt” söyle. Merak etme, beş dakikayı bulmaz M’lerden birinin zili çalması. Hangi devasa markette; kasiyerle Fener - Cim Bom muhabbeti yapabilirsin ki? Değil muhabbet etmek, “sıra gelse de, ödeyip kaçayım” deriz hep. Halbuki Bakkal Mustafa’yla maç muhabbetinin en keyiflisini yaparsın. Yalnızca ‘ucuz mal’ kriteri ile devasa marketlere yöneldikçe, bakkalımızı ihmal ediyoruz. Hepsi bakkal Mustafa gibi kahraman değil, baş edemiyor devasa marketlerle rekabette, ‘dükkânı kapatmak zorunda’ kalıyorlar. Kapanan yalnız bakkal olmuyor, mahalledeki iklim de değişiyor. Evimizin anahtarını emanet edebilecek bir dostumuzu, maç muhabbeti yapıp, acımızı sevincimizi paylaşacak dostumuzu da kaybediyoruz aslında. Yalnızca bakkal değil; manav da, kasap da, nalbur da birer birer mahalleyi terk ediyor. Ucuz malın cazibesinden esnafımızı ihmal ederken parayla ölçülemeyen sosyal faydalardan mahrum kalıyoruz. Bu işletmelerin/esnafların mahallelerdeki varlığının; toplumsal dayanışmaya, iletişime farkında olmadan ve bedel tahsil etmeden, mahallede var olmalarıyla gönülden sağladıkları fayda çok açık. MALİYE KİTAPLARINDA YAZARDevlet, sosyal faydası olan ürünleri (mal/hizmetleri) düşük vergi oranı ile destekler. Aşı, süt gibi ürünler, eğitim ve sağlık gibi hizmetler. Bu mal ve hizmetleri tüketenler bir yandan kendileri direkt fayda sağlarken, aynı zamanda çevrelerindeki insanlar da, hatta gelecek nesiller de bu mal/hizmetlerden endirekt fayda sağlarlar. O yüzden bu mal ve hizmetlerin üzerindeki vergi yükü de minimum olmalıdır. Tüketene ve çevreye zararlı olan bazı ürünler vardır ki bunlara da devlet yüksek vergi uygular. Sigara, akaryakıt gibi. Bu mal ve hizmetleri tüketenler bir yandan kendileri direkt zarar görürken, aynı zamanda çevrelerindeki insanlarda, hatta gelecek nesiller de bu mal/hizmetlerden endirekt zarar görürler.POZİTİF AYRIMCILIKBizim bakkala dönelim tekrar. Bakkal Mustafa, müşterisine ekmek, süt, gazete satarak kâr elde ediyor ama topluma da görünmeyen birçok sosyal faydayı bedelsiz sunuyor. Dolayısıyla vergide, sigorta priminde pozitif ayrımcılığı fazlasıyla hak ediyor. Geçen hafta Ticaret Bakanı Ruhsat Pekcan, ‘esnafa destek paketi’ geleceğinden bahsetti. Bakan Pekcan’ın açıklamasında “Kira, elektrik, su, doğalgaz ödemeleri karşılığında belirlenecek miktarda hibe ödeme yardımında bulunulması için görüşmeler sürüyor” dedi. Esnaf odaları da; esnafın daha ucuza mal temini ve satışını sağlayacak dağıtım ve satın alma modelleri geliştirerek destek verebilir. Devletin de, esnaf odalarının da tüm boyutlarıyla konuyu ele alıp destekleri hayata geçirmesi ‘mahallemizin geleceği için şart’ görünüyor. Vatandaş olarak bizler de bakkalımıza esnafımıza sahip çıkalım Gidişat değişmezse belli ki; gelecek nesillerimiz bakkalı mahallede değil, yalnızca ‘eski Türk filmlerinde’ görebilecekler.MALİYETİ AŞAĞI ÇEKİYORYukarıdaki yazıyı 2016 ‘da yazmıştım aslında. (8 Mart 2016 Hürriyet) Bugün; küçük değişikliklerle günümüze uyarlamış oldum. 2016’da da, bugün de, bakkallar markete göre daha pahalıya mal alıyorlar, dolayısıyla daha pahalıya mal satmak zorunda kalıyorlar. O yüzden daha ucuza mal temin etme yönünde neler yapılabileceği konusunu ele almak istedim. Herhangi bir bakkal bir haftada kaç paket makarna satabilir? Diyelim 50 adet. Peki; aynı hafta herhangi bir zincir market tüm şubelerinde kaç paket makarna satabilir? Diyelim 50 bin adet. E o zaman tabi ki zincir market bakkala göre çok daha ucuza ürün satın alacak ve çok daha ucuza bu ürünü satacak. Zincir marketin daha ucuza mal satmasının sebebi de bu. Aynı zamanda bakkal peşin veya 30 gün vadeyle mal alabiliyorken, market belki 90 belki 120 gün vadeyle mal alma imkânına sahip. İlaveten; marketler raf kirası, ciro primi vb. isimler altında tedarikçilerine ilave giderler yansıttığından aldığı ürünün maliyetini daha da aşağıya çekebiliyor.TEK BAŞINA OLMAZHiçbir bakkal tek başına ucuza ürün temin edemez ama onbinlerce bakkal hepsi birden tek elden temin ederse, işte o zaman zincir marketle rekabet edebilir. Onbinlerce bakkal veya bakkallar odası bir anonim şirket kurduğunda, bu anonim şirketin onbinlerce bakkal için uygun fiyatlı mal temin etmesi hiç de zor olmayacaktır. En kolayı şirketin adınıunvanını belirlemek ama şimdiden önerimi de söyleyeyim: ‘Zincir Bakkal Anonim Şirketi’. Şirketin hissedarları, bizzat bakkallar olacak. Ayrıca bakkallar odası da, devlet de belirli yüzdelerde hissedar olabilir. Hatta halka açılarak hisselerin borsada işlem görmeye başlamasıyla herkesin ortak olma imkânı da sağlanabilir. Sektörden deneyimli yöneticilerden, kurumsal yapıyı, organizasyonu kurup geliştirecek kadrolar da kurulur. Tüm ülkeye; aynı zincir marketler gibi devasa dağıtım depoları da kurulur. Bakkal, artık sattığı ürünleri bu depolardan şimdikine göre çok daha ucuza temin eder. Dolayısıyla da çok daha ucuza mal satarak artık zincir marketlerle de rekabet edebilir.SADECE BAKKALLAR DEĞİLEsnaf odaları, ticaret odaları da hem sermayedar olarak hem yönetim-organizasyon anlamında destek verdiğinde çok daha etkin sonuçlar alınacaktır. Yalnız bakkallar için değil; kasap, manav, nalbur gibi diğer esnaflar için de aynı model işletilerek zincir marketlerle rekabet mümkün hale gelebilir. Ayrıca eczacıların anonim şirket kurarak değil ama kooperatif kurarak ‘uygun fiyatlı ürün-ilaç temin ettiği’ uzun yıllardır işletilen modelden de örnek uygulamalar sisteme dahil edilebilir. Bakkalların hissedar olacağı anonim şirketin; birçok ürünü bizzat üreticiden temin etmesinden kaynaklı olarak, enflasyonla mücadele anlamında genel ekonomiye de olumlu katkıları olacaktır.",2024-10-15 10:55:34
"Varlık barışında vergi de yok, inceleme de",https://www.hurriyet.com.tr/yazarlar/ahmet-karabiyik/varlik-barisinda-vergi-de-yok-inceleme-de-41670415,"3 AY ŞARTIYasada; bildirilen varlıklar nedeniyle ‘hiçbir suretle vergi incelemesi ve vergi tarhiyatı yapılmaz’ denilerek güvence veriliyor. Barışın bozulmasının tek koşulu; bildirim yapılan varlıkların –üç ay içinde- ülkeye getirilmemesi.Yurt dışında bulunan para, altın, döviz, menkul kıymet ve diğer sermaye piyasası araçlarının, bildirimden sonraki üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şart koşuluyor. Aksi durumda; incelenmeme güvencesi kalmıyor, barış bozuluyor…KREDİ KAPAMAYurt dışı varlıklar, yurt dışındaki bankalardan kullanılan kredilerin kapatılmasında da kullanılabiliyor. Bu kredilerin, yasal defterlerde kayıtlı olması ve en geç 30 Haziran 2021 tarihine kadar (kredinin) kapatılması da gerekiyor.Dolayısıyla; defter kayıtlarından düşülmesi kaydıyla, borcun ödenmesinde kullanılan varlıklar için Türkiye’ye getirilme şartı aranmıyor.Defter tutan vergi mükellefleri, Türkiye’ye getirdikleri varlıklarını, dönem kazancının tespitinde dikkate almaksızın işletmelerine dâhil edebilecekleri gibi vergiye tabi kazancın hesaplanmasında dikkate almaksızın işletmelerinden çekebilecekler.YURTİÇİ VARLIKLARYurtiçi varlıklar için vergi dairesine bildirim yapılması gerekiyor. Son tarih: 30 Haziran 2021. Gelir ve kurumlar vergisi mükelleflerinin sahip olduğu ancak yasal defterlerinde görünmeyen para, altın, döviz, menkul kıymet ve diğer sermaye piyasası araçları varlık barışı kapsamına giriyor.Yurt dışı varlıkların bildiriminden farklı olarak, ayrıca taşınmazlar da vergi dairesine varlık barışı kapsamında bildirim yapılabiliyor. Yurtiçi varlıklar için diğer ayrıntıları da sıralayalım:* Bildirilen varlıklar, 30 Haziran 2021 tarihine kadar, dönem kazancının tespitinde dikkate alınmaksızın yasal defterlere kaydedilebilir.* Defterlere kaydedilen söz konusu varlıklar vergiye tabi kazancın ve kurumlar için dağıtılabilir kazancın tespitinde dikkate alınmaksızın işletmeden çekilebilir.* Bildirilen taşınmazların ayni sermaye olarak konulmak suretiyle işletme kayıtlarına alınması hâlinde, sermaye artırım kararının bildirim tarihi itibarıyla alınmış olması ve söz konusu kararın bildirim tarihini izleyen onuncu ayın sonuna kadar ticaret siciline tescil edilmesi kaydıyla, barış hükümlerinden yararlanılabilir.Türkiye’ye getirilen veya kanuni defterlere kaydedilen varlıkların elden çıkarılmasından doğan zararlar, gelir veya kurumlar vergisi uygulaması bakımından gider veya indirim olarak kabul edilmiyor.Karapara da aklanır mı?PARA aklama kavramı, Al Capone’ un çamaşırhaneler zinciri açması ile kullanılmaya başlanılmış. Mafya babası Al Capone; yasadışı yollardan elde ettiği paralara, yasallık kazandırmak için çamaşırhane dükkânları açmış ve bu yolla bu paraları yasal yolla kazanmış gibi göstermeye çalışmış. Karapara tabiri de; uyuşturucu ve fuhuştan, silah ve insan kaçakçılığından vb. suç teşkil eden yasadışı faaliyetlerden elde edilen gelirler için kullanılıyor.Varlık barışı kapsamında ise yalnızca ‘vergi incelemesi’ yapılmayacağının güvencesi veriliyor. Gümrük kanunu, Kaçakçılıkla Mücadele Kanunu, Türk Parasının Kıymetini Koruma Hakkında Kanun vb. mevzuatlar çerçevesinde devletin her zaman için inceleme hakkı mevcut.",2024-10-15 10:55:36
F1 bileti gider yazılır mı?,https://www.hurriyet.com.tr/yazarlar/ahmet-karabiyik/f1-bileti-gider-yazilir-mi-41664256,"Dünyanın her yerinde milyonların ilgi gösterdiği bu yarış, yurtdışındaki özel misafirleri ağırlamak için iyi bir fırsattı. Misafir derken aslında davet edilen kişiler şirketin ‘müşterileri’ idi. Misafirler F1 davetini tereddütsüz kabul etti. Şirket içinde tüm organizasyon yapıldı; otel ve restoran rezervasyonları ve İstanbul Park biletleri alındı. Bu organizasyondan beklenen tüm sonuçlar elde edilmişti. Bir yandan yarışlar keyifle izlendi, diğer yandan şirketin satış cirosunda önemli bir paya sahip önemli müşterilerle, şirketin bağı daha da güçlendirildi.3 KALEMİN İKİSİYarıştan sonra, misafirler ülkelerine uğurlandıktan sonra patronun aklına bir soru takıldı. Şirketin müşterileri için de yapılmış olsa; müşterilerinin otel konaklama masrafları, yemek masrafları ve F1 yarış izleme biletleri gider yazılabilecek miydi? ‘En iyisi soruyu Maliye’ye sorup da emin olayım’ dedi. Maliye; üç kalem masrafın ikisi için olumlu, birisi için olumsuz cevap verdi. Cevapta, “Konaklama ve yemek masrafları için gider yazılabilir, F1 bileti için gider yazılamaz” denildi. Nedenini de; “Bir masrafın, genel gider adı altında masraf yazılabilmesi için, ‘ticari kazancın elde edilmesi ve idame ettirilmesi için yapılmış olması’, ‘masrafla iş arasında açık, güçlü bir illiyet bağının mevcut olması’ ve ‘masrafın işin önemi ölçüsünde yapılmış bulunması gerekmektedir” şeklinde açıklamıştı. (İstanbul Vergi Dairesi Başkanlığı 21 Ekim 2005 tarih ve 3021 sayılı özelge)Hafta sonu yapılan F1 yarışları seyircisiz yapılmış olsa da, ilerleyen yıllarda pandeminin etkisinin kırılmasıyla seyircili olacaktır. Dolayısıyla F1 bileti satın alarak müşterilerini ağırlamak isteyen şirketler de olacaktır. Her ne kadar Maliye 2005’de, ‘F1 bileti gider yazılamaz’ demiş olsa da bugün için ‘gider yazılabilir’ demesi kuvvetle muhtemel. Nedeni de; Maliye artık stadyumların kombine biletlerini de gider kabul ediyor. Artık şirketlerin iş hacmini artırmak için müşterilerini teşvik amacıyla verdiği kombine maç biletleriyle ilgili masraflarını, müşterilere verilmiş ciro primi niteliğinde görüyor.HARCAMA ORANTISI ŞARTIGider kabul edilmesi için bir diğer önemli kriter de söz konusu harcamaların şirket faaliyetlerinin önem ve genişliği ile orantılı olması şartı bulunuyor. Bu durumda kombine maç biletlerinin pazarlama ve satış gideri olarak dikkate alınabileceğini belirtiyor. (İstanbul Vergi Dairesi Başkanlığı, 17 Şubat 2016 tarih ve 13154 sayılı özelge). Bunun yanında bir de ayrıntı vermek gerekirse; Maliye’nin 2005 tarihli bahsettiğimiz özelgesi bugün için Gelir İdaresi Başkanlığı’nın (gib.gov.tr) internet sitesinde yer almıyor. gib.gov.tr internet adresinde yer almayan (gider yazılamayacağına dair) görüşün bu konuda görüş değişikliğine gidilebileceğinin (F1 biletinin gider yazılabileceğinin) bir başka göstergesi olarak değerlendirilebilir.LOCA KİRALAMALARI GİDER OLARAK KABUL EDİLMİYORKombine biletin gider yazılabilmesi için Maliye yeşil ışık yakmışken, stadyum localarının kiralanması karşılığı ödenen bedeller içinse kırmızı ışık yakmış durumda. Yurt dışı müşterilerini loca kiralayarak ağırlamak isteyen bir şirketin sorusuna Maliye cevaben; şirketin geliriyle, müşterisi için ödeyeceği loca kirası arasında açık ve güçlü bir bağ görünmediğini belirtmiş. Dolayısıyla kazancın elde edilmesi ve idame ettirilmesi için yapılan genel gider olarak kabul edilemeyeceğini bildirmiş. (Büyük Mükellefler Vergi Dairesi Başkanlığı, 20 Ağustos 2013 tarih ve 130 sayılı özelge)Maliye’nin loca kiralama bedellerinin gider kabul edilmesi yönünde görüş açıklaması durumunda bu konunun suiistimal edilebileceği kaygısı da taşınmış olabilir. Yani gerçekte müşterilerin değil, eş, dostun bu locadan yararlanması durumunda haksız yere gider yazılabileceği düşünülmüş olabilir. Evet, bu kaygı yerinde olabilir ancak bu kaygıyı ‘gider yazılamaz’ şeklinde gidermektense, localara ödenen kiraların karşılığı olarak locadaki hizmetlerden bizzat müşterilerin yararlandığına dair belgelemenin şart olduğu ve olası incelemede müşteriler için yapıldığının ispatlanabilir olması gerektiği vurgulanabilir. Böylece; Maliye için ‘haksız yere gider yazma riski’ bertaraf edilirken, şirketler için de siparişlerini artırmak için ‘müşteri sadakatine’ yönelik loca kira ödemelerinin vergisel tereddüdü ortadan kalkmış olur.",2024-10-15 10:55:38
Arabulucu da olsa fesih yasak kapsamında,https://www.hurriyet.com.tr/yazarlar/ahmet-karabiyik/arabulucu-da-olsa-fesih-yasak-kapsaminda-41658558,"İşçi istifa edebilir. İşçinin veya işverenin haklı nedenleri (ahlak ve iyiniyete aykırı davranışlar) varsa yine iş sözleşmesi sonlanabilir. (İş Yasası Md 24/2 ve 25/2) İşyerinin kapanması nedeniyle de çalışanın iş sözleşmesi fesih edilebilir.İşçinin rızasıyla gerçekleşmiş olsa da, haklı neden olmaksızın arabulucuda yapılan fesih ise pandemi nedeniyle yasak kapsamında. Veya yine işçinin rızasıyla yapılmasına rağmen ikale de (işveren ve işçinin karşılıklı rızasıyla iş sözleşmesini sonlandırma) fesih yasağı kapsamına giriyor.FARKLI DURUMLAR VARPandeminin başlarında; nisan ayı içinde devreye alınan (İş Yasası Geçici Md. 10) fesih yasağı, en son 17 Kasım’dan sonraki iki ay için de uzatıldı. (27 Ekim 2020 tarihli Resmi Gazete’de yayımlanan 3135 sayılı Cumhurbaşkanlığı Kararnamesi ile) Çalışanının işten ayrılışını, SGK’ya bildiren işyerleri fesih türüne göre kod seçmek zorunda. İstifa için ‘03’, işçinin haklı nedenle feshi için ’25’, işverenin haklı nedenle feshi için ‘29’ ve işyeri kapanması için ‘17’ no.lu kodlar seçiliyor. Ve bu kodlar fesih yasağı kapsamına girmeyen durumları da ifade ediyor ayrıca. Belirli süreli sözleşmenin sonlanması, hizmet alımları ile yapım işlerinde işin sona ermesi halleri gibi fesih yasağı kapsamına girmeyen durumlar da var ayrıca.İDARİ PARA CEZASIPandemi nedeniyle gelen ‘fesih yasağı’ olduğu sürece; ‘karşılıklı rıza var nasılsa, çalışan da tazminatlarını da aldı’ denilirse, işverenler yanılgıya düşmüş olur. Bu şekilde, haklı neden yokken, fesih yasağına aykırı çıkış gerçekleşen işyerlerinin genelde fesih nedeni olarak ‘diğer nedenleri (kod:22)’ SGK’ya bildirdiğini de duyuyoruz. Her ne kadar çalışan tazminatını almış olsa da ve çalışanın rızası olsa da, fesih yasağının ihlali anlamına gelen (arabulucuda veya ikale yoluyla) çıkış işlemleri (kodları) işverenleri idari para cezası ile karşı karşıya bırakabilir. Fesih yasağına aykırı olarak iş sözleşmesini fesheden işverene, her bir işçi için ‘aylık brüt asgari ücret tutarında idari para cezası’ öngörülüyor.İş Yasası’nın geçici (10.ncu) maddesine göre; işverenler fesih yasağı süresince; 3 aylık süreyi geçmemek üzere, çalışanını tamamen veya kısmen ücretsiz izne çıkarabiliyor. Yine aynı yasal düzenlemeye istinaden; Cumhurbaşkanı fesih yasağına ilişkin 3 aylık süreleri 30 Haziran 2021 tarihine kadar uzatmaya yetkili.TAZMİNATLAR VE VERGİLERNormalde, çalışanıyla yollarını ayırmak isteyen işverenlerin, çalışanlarına kıdem tazminatını ve -ihbar süresi de kullandırılmamışsa- ihbar tazminatını ödemeleri gerekiyor. (İşverenin haklı nedeni olduğunda kıdem ve ihbar tazminatı ödemesi yapılmıyor.) Kıdem tazminatı için en az 1 yıllık çalışma süresi de gerekiyor.Eğer 30 ve daha fazla sayıda işçi çalıştırılan bir işyerinde iş akdi işveren tarafından feshediliyorsa (geçerli neden de yoksa) işe başlatmama tazminatı ve boşta geçen süre ücretinin de (kıdem ve ihbar tazminatına ilaveten) çalışana ödenmesi gerekiyor. (Çalışanın en az 6 aylık kıdemi de olması gerekiyor.) Söz konusu bu iki kalem ödemenin yapılabilmesi için çalışanın önce arabulucuya -anlaşamadığı durumda- ardından iş mahkemesine gidip işe iade davasını da kazanması gerekiyor.MAHKEMELER NASIL DEĞERLENDİRİYORİşe başlatmama tazminatının’ ve ‘boşta geçen süre ücretinin’ ödenmesi için mahkemeler öncelikle iş sözleşmesini sonlandıran işverenin ‘geçerli nedeninin olmadığına’ ve dolayısıyla çalışanın ‘işe iadesine’ karar vermesi gerekiyor. İşe iade kararına rağmen işçiyi tekrar işe başlatmayan işverenin, çalışana 4 ila 8 aylık brüt maaşı kadar işe başlatmama tazminatı ödemesi gerekir.Mahkemeler işe iade davalarında; işveren tarafından ‘işten çıkarmanın son çare’ olarak görülüp görülmediğini değerlendiriyor.Tazminatlarla ilgili hangisinin hangi oranda vergiye tabi olduğu veya hangisinin vergisiz hesaplanacağına ilişkin tereddütler de sıkça yaşanıyor. Gerek ‘kıdem ve ihbar tazminatının’ gerek ‘işe başlatmama tazminatı ve boşta geçen süre ücretinin’ hesaplanma şartları ve vergisel durumları aşağıdaki tablodan görülebilir.",2024-10-15 10:55:40
Konutunda oturmayanlar emlak vergisi avantajından yararlanabilir mi?,https://www.hurriyet.com.tr/yazarlar/ahmet-karabiyik/konutunda-oturmayanlar-emlak-vergisi-avantajindan-yararlanabilir-mi-41652638,"KONUTTA OTURMASI GEREKMİYOR Sami Özfırat adlı okurum iletti bu soruyu e posta yoluyla. Önce, yasanın sıfır oranlı emlak vergisi avantajını kimlere sağladığını hatırlayalım. Emekliler, ev hanımları, işsizler ve engelliler, brüt 200 m2’yi geçmeyen tek konutları için emlak vergisi avantajından yararlanabilir. Gaziler ve şehitlerin dul ve yetimleri de tek konutları için emlak vergisi avantajından yararlanabiliyor. Tek konuta hisse ile sahip olunması durumunda da avantajdan yararlanılabiliyor.Şimdi, Sami Bey’in sorusuna dönelim. Sıfır oranlı emlak vergisi avantajı için; vatandaşın kendi konutunda oturması gerekmiyor. Konutun bulunduğu belediyenin sınırları içinde de ikamet etmesi gerekmiyor. Mülkünü kiraya vermemiş olması, boşta olması yeterli. Dolayısıyla belediyenin Sami Bey’in talebini yerine getirip emlak vergisini sıfır oranlı olarak uygulaması gerekir. Sami Bey sonuçta vergi muafiyeti talep ettiği konuttan bir gelir de elde etmiyor, kiraya vermemiş, boşta olduğunu söylüyor.ORTADAN KALKIYOR Kaldı ki kendi tek konutunu kiraya verip, kendisi de başka bir konuta kira ödeyen mülk sahipleri için de emlak vergisi muafiyeti yine uygulanabilir. (Ankara Vergi Dairesi Başkanlığı, 14 Mart 2012 tarih ve 358 sayılı özelge) Emeklinin, kendi tek evini kiraya verip eşine, oğluna ya da kızına ait evde oturduğu durumda ise indirimli emlak vergisi avantajından yararlanamıyor. Sami Bey’in bir sorusu daha var. Boşta olan dairemi işyeri- ofis olarak kullanırsam emlak vergisi muafiyetim kalkar mı? Evet, kalkıyor çünkü artık emekli maaşı dışında bir gelir (ticari veya serbest meslek faaliyeti) elde edilmeye başlanıyor. Emekli maaşı dışında gelir elde edilmeye başlandığında tek konut için sıfır oranlı emlak vergisi avantajı ortadan kalkıyor.Kasım ayı içinde; emlak vergisi ikinci taksitinin belediyelere ödenmesi gerekiyor. Sami Bey gibi başka emekli vatandaşlarımız da, bugünlerde vergi avantajı hakkındaki tereddütlerini iletiyor bize. En çok tereddüt edilen konuları, Maliye’nin açıklamaları çerçevesinde ele aldık bugün ayrıca.  KENDİ EVİ BOŞTA OLUP LOJMANDA OTURAN EMEKLİLİEREMEKLİ aylığı dışında geliri olmayanlar; kira geliri elde etmediği boşta olan 200 metrekareyi geçmeyen tek konutu için emlak vergisi ödemez. Eşinin görevinden dolayı lojmanda oturan ve kendi adına olan konutundan kira geliri de etmeyenler bu konutu için emlak vergisi ödemez. (Kayseri Vergi Dairesi Başkanlığı, 21 Mart 2011 tarih ve 20-25-19 no.lu özelge).EŞİNDEN ÖLÜM AYLIĞI BAĞLANAN EMEKLİLERSOSYAL Güvenlik Kurumu’ndan alınan emekli maaşının yanı sıra eşten dolayı da ölüm aylığı alanlar, yasada belirtilen diğer şartları da taşıyorsa sıfır oranlı emlak vergisi avantajından yararlanabilir. (İzmir Vergi Dairesi Başkanlığı 17 Temmuz 2012 tarih ve 686 sayılı özelge.)KONUTTAN HARİÇ ARSASI DA OLAN EMEKLİKONUTU olup ayrıca -gelir elde etmediği- arazisi de olan emekli, 200 metrekareyi geçmeyen tek konutu için emlak vergisi avantajından yararlanabilir. Mülk sahiplerinin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. ( Gelir İdaresi Başkanlığı, 23 Mart 2011 tarih ve 032-52 sayılı özelge)ÇALIŞMAYA BAŞLAYAN EMEKLİLERDE MUAFİYET KALKIYOR MU?EMEKLİ maaşına ilaveten yeni gelir elde etmeye başlayanların emlak vergisini ödemeleri gerekiyor. Ancak faiz ve repo vb. gelirler için yasal sınırın dikkate alınması gerekiyor. 2019’da elde edilen mevduat faizi ve repo benzeri geliri (menkul sermaye iradı) 40 bin liraya kadarsa bu durum tek konut için tanınan emlak vergisi avantajını ortadan kaldırmıyor, 2020’de emlak vergisi ödenmiyor.",2024-10-15 10:55:48
Maske takmayanlara kesilen cezalara af yok,https://www.hurriyet.com.tr/yazarlar/ahmet-karabiyik/maske-takmayanlara-kesilen-cezalara-af-yok-41646535,"2020’de ise vadesinde ödenmeyen vergi borçlarına, aylık yüzde 1.6 oranında gecikme zammı işliyor. Meclis’te komisyonda kabul edilen yasa teklifine göre; devlete olan borçlarını yapılandıranlar için bu faizler silinecek... Çok daha uygun Yurt içi Üretici Fiyat Endeksi (Yİ ÜFE) oranları üzerinden hesaplama yapılacak. Hesaplanan (daha düşük) yeni borcun ödemesi üç yıla kadar yayılabilecek. (2 ayda bir ödemeli, 6 ila 18 taksitle ödeme imkânı)ANAPARA SİLİNMİYORHer ne kadar birçok kişi bu borç yapılandırmasını ‘vergi affı’ olarak adlandırsa da, aslında devlete olan borcun anaparası silinmiyor. Anaparada bir azalma olmadan yalnızca faiz tutarı düşürülerek (gecikme zammı silinerek ) daha düşük oranlarla Yİ-ÜFE (1 Kasım 2016’dan itibaren 0,35 sabit oran) dikkate alınarak, borç ileri vadelere yayılarak taksitlendirilmesi yapılıyor. Eğer devlete olan borcun tamamı peşin ödenirse, anapara hariç tutarın yüzde 90’nı da siliniyor. İlk 2 taksit ödeme süresi içinde borcunu tamamen ödeyen borçlulara Yİ-ÜFE’de yüzde 50 oranında indirim yapılıyor. Taksitle ödemeyi seçen borçlular için taksit süresine göre değişen katsayılar uygulanacak. Yıllık faiz oranı yine çok uygun: yüzde 4.5.MASKE DETAYIYapılandırma; vergi borçları dışında öğrenim ve katkı kredisi borçları, trafik cezaları, köprü-otoyol geçiş ihlali cezaları, sosyal güvenlik sigorta primleri gibi devlete olan gecikmiş çok sayıda borç türünü kapsıyor. Ancak maske takmama cezası kesilenlere ise herhangi bir kolaylık sağlanmıyor. COVID-19’la mücadele kapsamında Hıfzıssıhha Kanunu çerçevesinde kesilen para cezaları yapılandırma kapsamı dışında tutuluyor. Yasa teklifine göre; yapılandırmadan yararlanmak isteyenler 31 Aralık 2020 tarihine kadar (bu tarih dâhil) ilgili idareye başvuruda bulunması, ilk taksitin 31 Ocak 2021 tarihine kadar ödenmesi gerekiyor. (Sosyal Güvenlik Kurumuna bağlı tahsil dairelerine ödenecek tutarların ilk taksiti 28 Şubat 2021 tarihine kadar ödenebiliyor.) Diğer taksitler ise bu tarihleri takip eden ikişer aylık dönemler hâlinde en fazla on sekiz eşit taksitte ödenebiliyor.İLK 2 TAKSİT ÖNEMLİİlk iki taksitin kesinlikle süresinde ödenmesi gerekiyor. Ayrıca her takvim yılında da en fazla iki taksit aksatılabiliyor. Aksatılabilecek bu iki taksitin de en geç son taksiti izleyen ayın sonuna kadar (gecikme zammı da hesaplanarak) ödenmesi gerekiyor. Aksi durumda yapılandırma bozuluyor ve gecikme zammına (aylık 1,60) göre oldukça uygun belirlenmiş oranların (Yİ-ÜFE) geçerliliği kalmıyor. Yapılandırma yasası kapsamında Maliye’nin tahsil ettiği alacaklar dışında; Sosyal Güvenlik Kurumu’nun, Belediyelerin, Gümrük İdaresi gibi başkaca kurumların alacakları da var. Yasa teklifinin komisyondan sonra, Meclis genel kurulu ve Cumhurbaşkanı onayı sonrası Resmi Gazete’de yayımlanmasından sonra ilgili kurumlar, uygulamaya yönelik tebliğleri de yayımlayacaklardır. Bu tebliğdeki açıklamalar ve süreler de dikkate alınarak borçluların yapılandırma için başvuru ve taksitlendirme-ödeme takvimini sıkı takip etmelerinde yarar var. DAHA ÖNCEKİ YAPILANDIRMALARIN SONUÇLARIYASA teklifi geçtiğimiz Cuma günü gece yarısına kadar süren görüşmeler sonrasında komisyonda kabul edildi. Komisyon üyelerine; yapılandırmanın içeriği hakkında merak edilen tüm ayrıntıları, Gelir İdaresi Başkan Yardımcısı Ayşe Dilbay açıkladı. En çok merak edilen konu da önceki yapılandırma yasaları ile ne kadar tahsilat yapıldığı hususuydu... Ayşe Dilbay’ın açıklamaları şöyle: “6736 sayılı Kanun (2016): Yapılandırılan 80.4 milyar lira, tahsilat 41 milyar lira, oran yüzde 51. 7020 sayılı Kanun (2017): Yapılandırılan 13.8 milyar lira, tahsilat 5.6 milyar lira, oran yüzde 40.8. Hâlen ödemesi devam eden 7143 sayılı Kanun (2018): Yapılandırılan 49.6 milyar lira, tahsilat 25.8 milyar lira, bugün için ödeme oranı yüzde 37.1.” Önceki yapılandırma yasalarında SGK kapsamına giren alacak miktarını da SGK Başkanı İsmail Yılmaz açıkladı: “6736 sayılı Kanun kapsamındaki yapılandırma 43.7 milyar lira, 10 milyar 137 milyon lira tahsilat, tahsilat oranımız yaklaşık yüzde 24. 7020 sayılı Kanun kapsamında 7 milyar 649 milyon liralık bir yapılandırma, burada da 1 milyar 747 milyon liralık bir tahsilat, tahsilat oranımız burada yüzde 22,45. 7143 sayılı Kanun kapsamındaki yapılandırma tutarımız 48,6 milyar lira, şu ana kadar tahsil edilen tutar 6,6 milyar lira, bu da yaklaşık yüzde 16 civarında.”VERGİ BARIŞI-MATRAH ARTTIRIMI TEKLİFTE YER ALIYOR MU?VARLIK barışı yasa teklifinin (Md. 17) Meclis’e sunulan ilk halinde vardı. Borçların yapılandırılmasını içeren hükümlerse Plan ve Bütçe Komisyonu’nda yasa teklifine önerge ile ilave edildi. Bir diğer merak edilen konu vergi barışının-matrah artırımının, stok ve kasa affının da torba yasaya dâhil edilip edilmeyeceği hususu idi... Ancak komisyondaki görüşmelerde Hazine ve Maliye Bakan Yardımcısı Osman Dinçbaş ‘Stok affı, kasa affı gibi konuları kayıt dışı ekonomiye yardım eden elementler’ olarak tarif ederek torba yasa içinde yer almadığını belirtti.",2024-10-15 10:55:50
Varlık barışında vergi avantajı,https://www.hurriyet.com.tr/yazarlar/ahmet-karabiyik/varlik-barisinda-vergi-avantaji-41640554,"Geçtiğimiz cuma günü Meclis’e yeni bir torba yasa teklifi sunuldu. Teklifin içinde ‘varlık barışı’ düzenlemesi de var. (Md.17) Yurtdışındaki ve yurtiçindeki kayıt dışı varlıkların, kayıtlı hale getirilerek ekonomiye katılması amaçlanıyor. Önceki iki varlık barışının koşulları arasında vergi ödenmesi koşulu da vardı. Barıştan yararlananların; varlıkların değeri üzerinden yüzde 2 (7143 sayılı yasa) ve yüzde 1 (Gelir Vergisi Kanunu, Geçici Md. 90) oranında vergi ödemesi gerekiyordu. (7143 sayılı yasada, belirtilen süreden -31/7/2018- sonra barıştan yararlananlardan vergi isteniyordu.) Yeni yasa teklifinde ise varlık barışından yararlanacakların herhangi bir vergi ödemesi gerekmiyor. Varlık barışıyla ilgili en çok, ‘beyan edilen varlıklarla ilgili sonradan bir vergi incelemesi yapılıp yapılamayacağı’ konusu merak ediliyor... Yasa teklifinde bu güvence de yer alıyor.YENİ VARLIK BARIŞININ AYRINTILARIYurt dışındaki veya yurt içindeki varlıklarını beyan edenlere ‘vergi incelemesi yapılmayacağı’ güvencesi veriliyor.Varlık türleri: Varlık Barışı kapsamında; yurtdışında bulunan para, altın, döviz, menkul kıymet ve diğer sermaye piyasası araçları ülkeye getirilebiliyor. Türkiye’deki banka veya aracı kuruma 30 Haziran 2021’e kadar bildirilen söz konusu varlıklar, gerçek ve tüzel kişilerce serbestçe tasarruf edilebilecek. Bildirilen varlıkların, bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.SON TARİH 30 HAZİRANYurtiçinde; (yurtdışı için sayılan varlıklara ilaveten) taşınmazlar da barış kapsamına dâhil edilebiliyor. Gelir veya kurumlar vergisi mükelleflerince sahip olunan ve Türkiye’de bulunan ancak kanuni defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlar varlık barışı kapsamında değerlendirilebiliyor. Yurt içi varlıkların bildirimi için son tarih 30 Haziran 2021.Başvuru şekli: Yurtdışı varlıklar için Türkiye’deki banka veya aracı kuruma bildirim koşulu varken, yurtiçi varlıkların ise vergi dairesine bildirimi gerekiyor.İncelenmeme güvencesi: Yurtdışı varlıkların Türkiye’ye getirilmesi veya yurtiçi varlıkların bildirilmesi nedeniyle ‘vergi incelemesi yapılmayacağı’ güvencesi veriliyor... İncelenmeme güvencesi yasa teklifinde; bu varlıklar nedeniyle ‘hiçbir suretle vergi incelemesi ve vergi tarhiyatı yapılmaz” şeklinde belirtiliyor. Ancak bu güvence hakkı ortadan kalkabiliyor da... Yurtdışı varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi koşulu gerçekleşmezse incelenmeme güvencesi ortadan kalkıyor.DEĞİŞİKLİK MÜMKÜNGelir Vergisi Kanunu’na eklenecek bir maddeyle (Geçici Md. 93) varlık barışını düzenleyen yasa teklifi (Md.17) üzerinde, mecliste komisyonda veya genel kurulda değişiklikler de yapılabilir. Varlık barışının Resmi Gazete’de yayımlanmasından sonra uygulamaya yönelik tebliğ de yayımlanacaktır. Söz konusu düzenlemelerin tümü üzerinden varlık barışını bu köşede ayrıca ele alacağımızı da şimdiden söyleyebiliriz.KURUMLAR VERGİSİNDE 5 PUANLIK İNDİRİMHali hazırda kurumlar vergisi (KV) oranı yüzde 22 oranında hesaplanıyor. (K.V.K. Geçici Md. 10) Ancak bu geçici olarak; üç yıl için (2018, 2019 ve 2020) geçerli-uygulanan bir oran. Aslında kurumlar vergisi oranı yüzde 20. (KVK Md. 32) Dolayısıyla normalde 2021 ve sonraki yıllarda yüzde 20 oranı geçerli olacak... Yeni yasa teklifinde (Md.33) bu yüzde 20’lik oranın üzerinden de 5 puana kadar indirim yapılabilmesi için Cumhurbaşkanı’na yetki verilmesi öngörülüyor. Ayrıca yasa teklifinde; halka açılan şirketlere de kurumlar vergisi oranının 2 puan indirimli olarak (beş dönem boyunca) uygulanacağına ilişkin bir hüküm de ekleniyor. En az yüzde 20 oranında halka arz koşulu da getiriliyor bu indirimin uygulanabilmesi için... Bankalar ve finans şirketlerinin bu 2 puanlık indirimden yararlanamayacağı da öngörülüyor yeni düzenlemede.",2024-10-15 10:55:52
1 km’lik hız aşımına trafik cezası olur mu?,https://www.hurriyet.com.tr/yazarlar/ahmet-karabiyik/1-kmlik-hiz-asimina-trafik-cezasi-olur-mu-41634522,"Yalnızca 1 km aşım nedeniyle ceza yiyen sürücü mahkemeye gitmiş. Mahkeme cezayı iptal etmiş. Mahkeme kararında “1 km/sa hızın, sürücü tarafından trafik akışında ayarlanmasının kolay olmadığı” belirtilmiş. “Radar aracının 1-2 km/sa hata payının hava ve çevre koşullarına göre kabul edilebileceği de” belirtilmiş.ÜÇ KEZ CEZA YEDİ  Hürriyet’te bu haberi okuyup beni arayan bir arkadaşım kendisinin de konudan muzdarip olduğunu söyledi ve anlattı: ”Ben de üç kez ceza ödedim 1 km aşım yaptığım için. Hız limiti 88’ken, 89’la hız limitini aşmışım. 2019 yılına ait hız aşımı ihlallerinin her biri için kesilen cezalar 239 lira. Ve hepsi de Beşiktaş Nevzat Demir tesislerinin olduğu bölgede, Çekmeköy-Ümraniye hattında. Kullandığım otomobilin hız göstergesi de hatalı olabilir, radar cihazının ölçümü de hatalı olabilir. Aslında hata bile denilip denilmeyeceği tartışılır bu 1 birimlik farka. Olağan ölçüm farkı. Bu 1 km/sa’ lik farktan yola çıkarak vatandaştan ceza tahsil etmek ne kadar doğru? Hız limitlerine uymayacak sürücü, hız aşımını istese de 1 km fark ile zaten gerçekleştiremez.”SORUN ÇÖZÜLMELİ Trafik cezalarını kesen ve tebliğ eden kurum, Emniyet Genel Müdürlüğü’nün acilen çözüm bulması gerekir bu soruna. ‘Kurallara uymayan cezalandırılır’ amacına hizmet etmiyor bu trafik cezaları. 1 km/sa hız limit aşımı için vatandaşa ‘trafik kurallarına uymuyorsun öde cezasını’ denmemeli. Nitekim mahkemelerde hukuka uygun bulmuyor bu cezalandırmayı. Bu arada; belirlenen hız limitinin yüzde 10 oranında aşımından sonra ceza kesildiğini, örneğin 50 km limiti olan bölge için yüzde 10 (5 km) ilave edilip 55 km belirlendikten sonra bu sınırı (55 km) aşan ihlallerde ceza uygulandığını da ayrıca belirtmekte yarar var.GECİKEN CEZA BİLDİRİMLERİ  Trafik cezaları, ihlalin gerçekleşmesinden sonra makul sürede de sürücülere tebliğ edilmiyor. Sürücü, kuralı ihlal ettiğinin ve bu ihlalin tespit edildiğinin (ceza ödeyeceğinin) farkında olsa, ihlali tekrarlamayacak muhtemelen. Belki her gün geçtiği güzergâh üzerinde aynı ihlali tekrarlamayacak. Halbuki, trafik cezaları topluca geciktirilmiş olarak vatandaşa gönderiliyor. İhlalin tespitinden sonra geciktirilmeksizin ceza tebliğ edilmiş olsa, sürücü aynı cezaya tekrar muhatap olmamak için, aynı güzergahta aynı ihlalleri gerçekleştirmeyecek. Cezaların caydırıcı etkisi hızlıca vatandaşa yansıyacak haliyle. Dolayısıyla cezalar geciktirilince, cezaların caydırıcı olma-ihlalin tekrarlanmaması amacı gerçekleşmiyor. Bilakis vatandaş-sürücü ihlal yaptığının farkında olmadığından belki her gün yeni bir ihlal daha gerçekleştiriyor. Fotoğraftaki örnek cezada görüleceği üzere, ihlalin gerçekleştiği tarih (26 Eylül 2019) ile cezanın tebliğ tarihi (11 Mayıs 2020)  arasında yaklaşık 8 ay fark bulunmakta. MALİYE’DEN NAYLON FATURACILARA YENİ RADARSON günlerde Maliye’nin yeni devreye aldığı bir radar var bu arada. Yeni açıklanan Orta Vadeli Mali Plan’ da (OVMP) vergi işlemlerinde uzaktan denetim ve risk bazlı incelemelerin yaygınlaştırılması için Risk Analizi Değerlendirme ve Araştırma (RADAR) sistemi kurulacağı, farklı veri kaynaklarından edinilen bilgilerin bu sistemde toplanacağı, risk senaryoları oluşturulacağı ve modelleme yapılacağı belirtiliyor... Vergi Usul Kanunu (VUK) 160/A Maddesi’nin uygulanmasına yönelik 520 Sıra No’lu VUK Genel Tebliği’ de Resmi Gazete’ de (7 Ekim 2020) yayımlandı.Tebliğle; piyasaya naylon fatura sürerek haksız kazanç elde edenlerin, önceden belirlenmiş kriterlerle merkezden analiz edilmesi planlanıyor. Sahte belge düzenleme riskinin yüksek olduğu tespit edilenlerin mükellefiyetleri hızlıca terkin edilerek (silinerek) vergi incelemesine başlanacak. Radara takılan mükelleflerin yeniden mükellefiyet kaydı açabilmesi için, bir ay içerisinde bağlı olunan vergi dairesine başvuruda bulunması, belirlenen tutarda teminat göstermesi ve vergi borçlarını ödemesi gerekecek.",2024-10-15 10:55:54
Maske takmayan tazminatsız işinden olabilir,https://www.hurriyet.com.tr/yazarlar/ahmet-karabiyik/maske-takmayan-tazminatsiz-isinden-olabilir-41628776,"“Çalışanlarımın işyerinde kullandığı maskeleri bizzat temin ediyorum. Günde 3 kez maske değiştirme hakları da var. 30’dan fazla işçi çalıştırıyorum. Bir kişi hariç maske takmayı ihmal eden çalışanım yok. Defalarca uyarmama rağmen maske takmamakta ısrar eden çalışanımla artık yollarımı ayırmak istiyorum. Fesih için ‘haklı neden’ oluşmuş mudur?”Lebib Yalkın Mevzuat Dergisi’nin son sayısında (2020 Ekim) yer alıyor bu soru. İş Başmüfettişi Cumhur Sinan Özdemir, soruyu ayrıntılı olarak cevaplamış. Özdemir’in nihai cevabını söyleyelim öncelikle: Maske takmamakta ısrar eden bu çalışanın iş akdi ‘haklı nedenle feshedilebilir.’ Nedenini de “işçinin işyerinde maske takmayarak iş sağlığı ve güvenliğine ilişkin önlemlere uymaması, bu doğrultudaki talimatlara aykırı hareket etmesi ya da iş güvenliğine ilişkin düzenlemeleri ihlal etmesi halinde, işverenin iş sözleşmesini haklı nedenle feshedilebileceği” şeklinde belirtmiş.İŞÇİLER DE SORUMLUÖzdemir cevabında, konuyla ilgili mevzuatta yer alan kritik noktaları da belirtmiş.İşçiler öncelikle iş sağlığı ve güvenliği ile ilgili aldıkları eğitim ve işverenin bu konudaki talimatları doğrultusunda kendilerini ve hareketlerinden veya yaptıkları işten etkilenen diğer çalışanların sağlık ve güvenliklerini tehlikeye düşürmemekle yükümlüdür. (İş Sağlığı ve Güvenliği Kanunu Md.19)İş sağlığı ve güvenliği ile ilgili alınması gerekli bütün tedbirlerin, yapılması gereken bütün iş ve işlemlerin yükümlülüğün ve sorumluluğun işverenlerde olduğu da yasada (Md.4) belirtiliyor.YARGITAY KARARLARIYargıtay 9. Hukuk Dairesi’nin bir kararında “İşçi sağlığı ve iş güvenliği ile ilgili olarak işverenin gerekli tedbirleri alma yükümlülüğü yanında, işçinin de bu konuda konulan usul ve şartlara uyma yükümlülüğü vardır. İşçiler bunu yaparken işverenden bu doğrultuda aldıkları emir, talimat ve bilgileri dikkate alacaklardır. İşi gereği bir alet kullanması gerekli ise bunu kurallarına göre kullanmalı, eğer işyeri mahallinde gördüğü iş güvenliğini tehlikeye düşürecek durumlar varsa bunu derhal işveren veya temsilcisine bildirmesi gerekmektedir” şeklinde konu değerlendirilmiş. (E-1991/13260, K-1990/14880)Bir başka Yargıtay bir kararında da, iş sağlığı ve güvenliği kurallarına uymayan ve iş sözleşmesi feshedilen işçiye ihbar ve kıdem tazminatının ödenmemesinin yerinde olduğuna karar verilmiş. (9.HD. E-2009/28973, K-2011/47493, T-07.12.2011)ÖZEN GÖSTERİLMELİGerek yasa maddeleri gerek yargı kararlarından görüleceği üzere; her ne kadar iş güvenliği konusunda gerekli önlemleri almak işverenin sorumluluğunda olsa da, işverenin bu çerçevede çalışanlara verdiği talimatlara işçinin uyumu da çok önemli. İçinden geçtiğimiz kritik pandemi günlerinde maske takmanın virüsle mücadelede önemi her platformda sürekli vurgulanıyor. Yukarıdaki örnekte yer aldığı üzere tazminatsız olarak işini kaybetme riski de taşıyan koronavirüsle mücadele kurallarını, çalışanların aynı zamanda iş güvenliği kapsamında da görüp ayrı bir özen göstermeleri gerekiyor.FAİZ GELİRLERİ BEYAN EDİLECEK Mİ?Geçen haftanın en çok konuşulan konularındandı. Mevduat hesaplarından elde edilen faiz gelirlerinden kesilen vergilerde oranlar yıl sonuna kadar düşürüldü. Hatta 1 yıldan uzun vadeli TL mevduat için hiç vergi alınmayacak, ‘yüzde 0’ olarak stopaj oranı belirlendi. Vadesiz ve özel cari hesaplara 30.09.2020 tarihi ile 31.12.2020 tarihleri arasında açılan veya vadesi bu tarihler arasında yenilenen hesaplara ödenecek faiz ve kar payları üzerinden hesaplanacak stopaj oranları aşağıdaki tabloda yer almakta. Ayrıca güncelde uygulanan döviz hesaplarından kesilen stopaj oranları da tablodan görülebilir.BEYANA TABİ Mİ?Bu arada okurlarımızdan faiz gelirlerinin vergi beyanına tabi olup olmadığını dair de son günlerde çok sayıda soru aldık. 2020’de yurtiçinden ne kadar mevduat faizi, repo kazancı elde edilmiş olursa olsun bu kazançların 2021’de beyanı gerekmiyor. Katılım bankalarınca ödenen kâr payları ile kâr ve zarar ortaklığı belgesi karşılığı ödenen kâr paylarında da durum aynı. Yurtdışından elde edilen faiz gelirlerinin ise yıllık gelir vergisi beyannamesine dâhil edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor. Türkiye’de vergi kesintisine tabi olmadığından ve istisna da uygulanmadığından yurtdışında elde edilen bu faizlerin 2.600 lirayı (2020 yılı için) aşması halinde yıllık beyanname ile gelecek yıl mart ayında beyan edilmesi gerekiyor.",2024-10-15 10:55:57
Arsalara yeni rant vergisi,https://www.hurriyet.com.tr/yazarlar/ahmet-karabiyik/arsalara-yeni-rant-vergisi-41622995,"Alış ve satış değeri arasındaki fark (kazanç) üzerinden gelir vergisi alınıyor. İstisnanın (18 bin lira) altında elde edilen kazanç için vergi istenmiyor. Gayrimenkulleri edinim tarihinin üzerinden beş tam yıl geçtikten sonra satıp kazanç elde edenlerden de herhangi bir vergi istenmiyor.DEĞER ARTIŞ PAYI‘Değer artış kazancının’ vergilendirme kriterlerini özetledikten sonra şimdi yalnızca ‘arsalar için’ ve ‘imar planı değişikliği sonrası için’ yeni devreye alınan ‘Değer artış payı’ konusuna bakalım… Adı vergi olmasa da, ‘arsa sahipleri’ taşınmazlarının değer artışı için devlete ‘değer artış payı’ ödeyecekler. İmar Kanunu’na eklenen bir maddeyle (Ek Md. 8) yapılan bu düzenleme (20 Şubat itibariyle) yürürlüğe de girmiş durumda. Uygulamaya ilişkin yönetmelik ise 15 Eylül tarihli Resmi Gazete’ de yayımlandı.İMAR DEĞİŞİKLİĞİDeğer artış payı hesaplanması için en önemli kriter, öncelikle ‘imar planının değişmesi’... Ve bu imar planı değişiklik talebinin de arsa sahiplerinin isteğiyle gerçekleşmesi gerekiyor. Mülk sahiplerinin talebi olmadan (idarece re’sen) imar planı değiştiğinde oluşan değer artışı için bir ödeme yapılması gerekmeyecek.SÜREÇ NASIL İŞLEYECEK?Rant vergisi olarak da anılan ‘Değer Artış Payının’ diğer önemli kriterleri de şöyle:* Değerleme Raporu: Değer artış miktarını belirlemek için en az iki değerleme kuruluşundan rapor alınacak, raporda değişiklik öncesi ve sonrası değerler tespit edilerek devlete ödenecek ‘pay’ hesaplanacak. Taşınmaz üzerindeki bina vb. eklentilerin değeri dikkate alınmayacak yalnızca arsa için değer artış payı hesaplanacak.* Ödeme Zamanı: Değer artış payı, en geç taşınmazın ilk satışında veya inşaat ruhsatının alımı aşamasında Çevre ve Şehircilik Bakanlığı’na ödenecek. Değer artış payının ödenmemesi halinde, imar planı değişikliği yapılan taşınmaz için hiçbir koşulda satış izni verilmeyecek, yapı ruhsatı düzenlenemeyecek.* Yeniden değerleme oranında artış: Değer artış payı, belirlendiği yılı izleyen yıldan itibaren her takvim yılı için, bir önceki yıla ilişkin belirlenen yeniden değerleme oranında artırılarak uygulanacak. Değer artış payı hasılatının, ilgili büyükşehir belediyesi, ilgili ilçe belediyesi, Çevre ve Şehircilik Bakanlığı ile hazine arasında belirli oranlarda paylaşılması öngörülüyor.KİMLER VERGİDEN MUAF OLACAK?1. 6306 sayılı (Afet Riski Altındaki Alanların Dönüştürülmesi Hakkında) kanun kapsamındaki,a) Riskli alanlardan,b) Rezerv yapı alanlarından,c) İçerisindeki yapıların riskli yapı olarak tespit edildiği parsellerde, riskli yapının mer-i imar planı ve plan notları ile verilmiş emsale esas inşaat alanının bir buçuk katına kadar artan kısmına ilişkin plan değişikliklerinden,2. Kamu yatırımları ile kamu mülkiyetindeki alanlardan,3. Mazbut ve mülhak vakıflara ait alanlardan,4. İmar planlarında yençok: Serbest olarak belirlenmiş yüksekliklerin (İmar Kanunu Md. 8-1/b’ de belirtilen usullere göre yapılacak) imar planı değişikliklerinden,5. Yapı ve nüfus yoğunluğunu artırmamak, düzenleme ortaklık payı olarak ayrılan alanlardan azalmaya neden olmamak kaydı ile ada veya parsel bazında yol düzenlemelerine, cephe hattı düzeltmelerine, imar hattı düzenlemesine konu plan değişikliklerinden, değer artış payı alınmayacak.",2024-10-15 10:56:00
Virüse yakalanan muhasebeciye maliye desteği,https://www.hurriyet.com.tr/yazarlar/ahmet-karabiyik/viruse-yakalanan-muhasebeciye-maliye-destegi-41617363,"Diğer yandan vergi beyannameleri süresinde verilmediğinde ağır cezai yaptırımlar da söz konusu. Bu durumda Vergi Usul Kanunu (VUK) ‘mücbir sebep’ hükümleri devreye giriyor. (VUK Md. 13) Mücbir sebep halinde bu sebep ortadan kalkıncaya kadar süreler işlemiyor. (VUK Md. 15) Mücbir sebep halinden dolayı beyanname verme gibi yükümlülükleri süre uzatımına tabi olan kişilerin, mücbir sebep durumunu ispat veya belgelendirmesi gerekiyor.ACELE DEĞERLENDİRMEMersin’deki mali müşavir de hastaneden taburcu olduktan sonra belgeleriyle Maliye’ye başvurarak kendi durumunu anlatarak konuyu netleştirmek istemiş. Maliye konuyu ‘acele’ olarak değerlendirerek cevabında “meslek mensubunun koronavirüs nedeniyle tedavi sürecinde bulunduğu 27 Temmuz 2020 ila 19 Ağustos 2020 tarihleri arasında (bu tarihler dahil) mücbir sebep halinde olduğunun kabul edildiği” belirtilmiş. (Gelir İdaresi Başkanlığı, 14 Ağustos 2020 tarih ve E.89809 sayılı özelge)KOLAYLIK SAĞLANIYORDolayısıyla koronavirüse yakalanan mali müşavirin; ‘kendi vergisel ödevlerine ilişkin sürelerin uzatılması’ anlamında bir tereddüt yok. Tedavi ve karantina sürecinde mücbir sebep hükümlerinden yararlanabiliyor. Mali müşavirler; müşterilerinin de beyanname verme, defter tutma gibi vergisel yükümlülüklerini bizzat yerine getirdiğinden, tedavi sürecinde aynı kolaylıklar mali müşavirlerin müşterileri için de sağlanıyor. Müşterilerin bu olanaktan yararlanabilmesi için mali müşavirleriyle “Aracılık ve Sorumluluk Sözleşmesinin de” bulunması gerekiyor.HANGİ RAPOR GEÇERLİ?Mücbir sebep yükümlülüklerinden yararlanmak için Maliye’ye başvurulduğunda sağlık durumunun belgelendirmesi de gerekiyor. Yalnız koronavirüs riski açısından değil, diğer sağlık sorunları nedeniyle de vergisel yükümlülükler yerine getirilemeyebilir. Mücbir sebebi düzenleyen VUK 13.ncü maddenin uygulanmasına yönelik Maliye’nin genelgesinde özel hastane raporunun geçerliliğini belirten ayrıntılar da yer alıyor.Mücbir Sebep kaynaklı işlemlerin uygulanmasına yönelik 1986/9 sayılı VUK İç Genelgesi’nde;“A- Hastanelerden (özel hastaneler dahil) alınan raporlarda belirtilen hastalığın vergi ödevlerinin yerine getirilmesine engel olacak derecede ağır hastalıklardan olup olmadığı hususunun il sağlık müdürlüklerinden veya raporu tanzim eden hastane başhekimliklerinden;B- Hastaneler dışındaki resmi sağlık kuruluşlarınca (Hükümet Tabipliği, Sağlık Ocağı gibi) verilen raporlar hakkında da il sağlık müdürlüklerinden;Yazı ile sorulmak suretiyle raporda yer alan hastalığın vergi ödevlerini yerine getiremeyecek derecede ağır hastalık olup olmadığı açıklığa kavuşturulacağı” veDiğer taraftan, “mücbir sebebin varlığını ispat için ibraz edilen raporların mutlaka yukarıda belirtilen kuruluşlardan alınmış olması şartı aranacağından, özel doktorlardan alınan raporların dikkate alınmayacağı” belirtiliyor.",2024-10-15 10:56:02
Asgari ücretlinin maaş bordrosu son 4 ayda nasıl değişiyor?,https://www.hurriyet.com.tr/yazarlar/ahmet-karabiyik/asgari-ucretlinin-maas-bordrosu-son-4-ayda-nasil-degisiyor-41611488,"Şimdi; eylül ayıyla birlikte hesaplama değişiyor. Asgari ücretlinin bordrosunda ilk sekiz ay yüzde 15 oranında gelir vergisi hesaplanırken bu ay yüzde 20 oranında da vergi hesaplaması yapılacak. Eylül ayı bordrosunda kazancın bir kısmı yüzde 15’den, bir kısmı yüzde 20’den vergilenecek. Yılın kalan son üç ayında ise tüm kazancı yüzde 20’den (daha yüksek orandan) vergilenecek.Vergideki artış tutarı, normalde net ücrette de düşüşe neden olur. Ancak asgari ücretli için bu vergi artışının net maaştaki düşüşüne devlet müdahale ediyor. Asgari ücretlinin net maaşının yıl boyu aynı kalması sağlanıyor.Devletin müdahalesi; Asgari Geçim İndiriminin (AGİ) artırılması yoluyla oluyor. Asgari ücretlinin vergisindeki artış kadar (net maaştaki azalış kadar) daha yüksek AGİ ödenerek net asgari ücret yıl boyu korunmuş oluyor. AGİ’deki artıştan dolayı işverene de bir yük binmiyor. İşveren çalışanına ödediği AGİ’yi, kendi ödeyeceği vergiden düşüyor. Aşağıdaki tablodan görülebilir. İlk sekiz ayda çalışanın bordrosunda yüzde 15 oranında 375,23 lira vergi kesildi. Eylül ayında vergi 400,93 liraya yükseliyor. Asgari ücretlinin son üç ay bordrosunda ise 500,31 lira gelir vergisi kesintisi yapılacak. Ancak her durumda asgari ücretlinin net maaşı 2 bin 324 liranın altına düşmeyecek.İşveren tarafından çalışana AGİ ödemesi yapılabilmesi için çalışanın bordrosunda gelir vergisi kesintisi görünmesi gerekiyor. Kısa Çalışma Ödeneği (KÇÖ) alan çalışanlardan gelir vergisi kesilmediğinden bu çalışanlara AGİ ödenmesi de mümkün olamıyor. Zaten çalışanlara KÇÖ ödemesi de, işverenleri tarafından değil, İŞKUR tarafından ödeniyor.Yukarıdaki tabloda bekâr asgari ücretlinin AGİ tutarı dikkate alınarak net asgari ücret 2.324 lira olarak hesaplanıyor.Çalışmayan eş ve çocuklardan dolayı AGİ tutarı da artıyor. Dolayısıyla eş ve çocuktan dolayı net asgari ücret de en fazla 154,50 liraya kadar (AGİ kaynaklı) daha yüksek hesaplanabiliyor.",2024-10-15 10:56:04
Erken ödeme yapan veliye KDV iadesi,https://www.hurriyet.com.tr/yazarlar/ahmet-karabiyik/erken-odeme-yapan-veliye-kdv-iadesi-41605520,"Velilerin büyük çoğunluğu, aylar öncesinden kayıt da yaptırmıştı, kredi kartlarıyla veya nakit olarak okullara ödemelerini de yapmışlardı. Ödenen eğitim ve öğretim hizmetinin karşılığı velilere verilecek faturalar ise genelde eylül ayından itibaren aylık olarak düzenleniyor. 1 Eylül’den itibaren eğitim hizmeti için KDV oranının (% 8’den % 1’e) indirilmesiyle bu kez veliler okullardan alacaklı hale geldi. Çünkü eğitim bedelinin üzerine yüzde 8 KDV eklenerek hesaplama yapılmıştı ve bu hesaba göre veliler ödeme yapmıştı. Halbuki; şimdi fatura kesilmeye başlandığında, eğitim bedelinin üzerine yüzde 1 KDV eklenerek hesaplama yapılacak ve yüzde 1’li KDV, faturalarda yer alacak. (Ödeme yüzde 8’den, fatura yüzde 1’den) Dolayısıyla aradaki 7 puanlık farkın erken ödeme yapmış (kendisine henüz fatura düzenlenmemiş) velilere iade edilmesi gerekiyor.NE KADAR İADE EDİLECEKKDV oran indirimi sezon boyunca da devam edecek. 30 Ağustos 2020 tarihli Resmi Gazete’ de yayımlanan 2913 sayılı Cumhurbaşkanı Kararı ile 1 Eylül 2020 - 30 Haziran 2021 tarihleri arasında eğitim faturalarında yüzde 1 oranında KDV hesaplanacak. Pek tabi yeni eğitim öğretim sezonu için ödeme yapan veliler değişiklik sonrası ne kadar iade alabileceklerini de merak ediyor. Örnekleyelim: Toplam 50 bin lira KDV dahil olarak okula ödenen eğitim hizmetinin içinde normalde 3.703,71 lirası KDV olarak ödenmişti. Şimdi KDV oranı düşürülünce toplam bedelin içindeki KDV tutarı 462,96 lira olarak hesaplanır. Dolayısıyla okula 50 bin liralık ödeme yapan veliye ödenecek KDV iadesi tutarı 3.240,25 lira olacaktır.HANGİ VELİLER İÇİN AVANTAJ VARYıllık gelir vergisi beyannamesi veren veliler, çocuklarının okul masraflarını beyannamelerinde (belirli sınırlar dahilinde) indirim konusu yapıp daha az vergi ödeyebilirler. Esnaf, doktor, avukat, mimar da, kira gelirinden veya gayrimenkul satış kazancından dolayı beyanname verenler de, eğitim faturalarını vergi hesabında indirim olarak dikkate alabiliyor. Ücretli çalışan (tek işverenden ücret alan) velilerin büyük çoğunluğunun bu avantajdan yararlanma şansları ise bulunmuyor. 2020’de elde ettiği ücret geliri 600 bin lirayı aştığı için 2021/Mart’ da beyanname verecek yüksek ücretli velilerse, beyannamelerinde eğitim masraflarını gelirlerinden düşüp daha az vergi ödeyebilecekler.Birden fazla işverenden ücret alan ve birinciden sonraki işverenden aldıkları ücretlerinin toplamı (2020) yıllık 49 bin lirayı geçen ücretliler de, yıllık beyanname vermek zorunda olduklarından bu şartları taşıyan veliler de eğitim faturalarını beyannamelerinde indirim olarak dikkate alabilirler.YÜZDE 10’LA SINIRLIYıllık gelir vergisi beyannamesi vermek zorunda olan velilerin yılsonuna kadar yaptıkları eğitim (ve sağlık) faturalarını saklamalarında yarar var. Eğitim (ve sağlık) harcamalarının, vergiye tabi gelirin yüzde 10’na kadarlık kısmı vergi hesabında dikkate alınabiliyor.Masrafları beyannamede indirim olarak dikkate alınabilen ‘çocuklar’ için yaş sınırı da söz konusu... Mükellefle birlikte oturan veya mükellef tarafından bakılan 18 yaşını veya tahsilde olup 25 yaşını doldurmamış çocukların masrafları beyannamede indirim olarak dikkate alınabiliyor.",2024-10-15 10:56:08
İkinci el oto satışında kritik sayı 4’mü?,https://www.hurriyet.com.tr/yazarlar/ahmet-karabiyik/ikinci-el-oto-satisinda-kritik-sayi-4mu-41600134,"Aynı yıl içinde birden fazla oto satışı yapan vatandaşlar, esnaf ya da işletme olmasa da vergi incelemesine girebiliyor... Maliye, birden fazla satış adeti için ‘ticari satıştır, vergisi ödenmelidir’ diyebiliyor... Şimdi, Ticaret Bakanlığı yönetmelikle 3’den fazla oto satışı varsa ancak bu satışlar ‘ticaridir’ diyor.Maliye’nin amacı; ikinci el otomobil satışından elde edilen kazanç üzerinden vergi almak... Ticaret Bakanlığı’nın amacı; ikinci el oto satışının yetki belgesi almış işletmelerce yapılmasını sağlamak... Her ikisi de; sade vatandaşın mevcut otomobilini yenilemek veya ihtiyaç amaçlı olarak yaptığı otomobil satışına müdahale etmeksizin, ticari kazanç amacıyla yapılan satışları kayıt altına almayı amaçlıyor...Ancak gelir vergisi yasasında da, tebliğ vb. düzenlemelerde de bu konuda net bir açıklama yok. Maliye’nin uygulamalarında ise aynı yıl içinde veya birbirini izleyen yıllarda ‘birden fazla otomobil satışının’ ticari sayıldığını ve kazanç üzerinden vergi istenebildiğini görüyoruz...Ticaret Bakanlığı yeni yönetmelik değişikliği yaptı... (15 Ağustos 2020 tarihli Resmi Gazete’de yayımlanan, İkinci El Motorlu Kara Taşıtlarının Ticareti Hakkında Yönetmelikte Değişiklik YapılmasınaDair Yönetmelik) Yönetmeliğe göre aynı yıl içinde 3’den fazla otomobil satışlarının ancak ‘ticari’ olabileceğini ve bu işletmelerin de ‘yetki belgesi’ almaları gerektiğini belirtiyor.Maliye de tabi ki; Ticaret Bakanlığı’nın bu yeni yönetmelik hükümlerine uyumlu yeni bir açıklama yapabilir. “Ticaret Bakanlığı’na göre ‘ticari sayılan’ üçten fazla ikinci el otomobil satışı, vergilendirme için de geçerli bir kriterdir” diyebilir.Mevcut otomobilini yenilemek için veya ihtiyaçtan satış yapan ve hiç bir ticari düşüncesi olmayan sade vatandaşın tereddüt yaşamaması gerekiyor. Dolayısıyla; Maliye’nin de artık Ticaret Bakanlığı’nın yayımladığı kriterlere de uyumlu olacak şekilde ‘ticari satış sayılan işlemleri’ somutlaştırması gerekiyor.SIFIR OTOMOBİLLERDE ÖTV ARTIŞIGeçtiğimiz pazar günü Resmi Gazete’ de yayımlanan Cumhurbaşkanı Kararı ile Özel Tüketim Vergisi (ÖTV)  hesaplama kriterlerinde 30 Ağustos’tan geçerli olacak şekilde değişiklikler yapıldı...Yapılan değişiklik sonrası belli ki üst ve lüks segmentlerde fiyat artışları olacak, orta ve alt segmentlerdeki araçların fiyatlarında ise ciddi değişiklikler olmayacak. Değişiklik sonrası yerli araçların cazibesinin artması, ithal ve lüks araçların satışlarının azalması da kaçınılmaz. Nitekim dün Borsa İstanbul’da; yerli otomobil şirketlerinin hisselerinde yükseliş, ithal otomotiv satışı yapan şirketlerin hisselerinde ise düşüş görüldü.Otomobillerin ÖTV’si hesaplanırken aracın hem motor hacmi hem değeri dikkate alınıyor.Motor silindir hacmi 1600 cm3 altında olan araçların ilk iki diliminde vergi oranı değişmedi, yine yüzde 45 ve yüzde 50’den başlıyor. Matrah aralığı ise; otomobilin vergisiz fiyatı 70 bin liraya kadar olanlar için yüzde 45 oranı geçerli iken artık 85 bin liraya kadar yüzde 45 oranı dikkate alınacak. Daha önce vergisiz oto fiyatı 120 bin lirayı aşmayan araçlar için yüzde 50 oranında ÖTV hesaplanırken, şimdi 130 bin lirayı aşmayan araçlar için yüzde 50 oranında vergi hesaplanacak. Vergisiz Oto Fiyatı (ÖTV Matrahı) 130 bin lira üzeri olan araçlarda uygulanacak ÖTV ise artık (yüzde 60 yerine) 80 oranında uygulanacak.Motor hacmi ve araç değeri arttıkça en fazla yüzde 160 oranında vergi alınıyorken değişiklik sonrası artık en yüksek oran olarak yüzde 220 ÖTV hesaplanacak.",2024-10-15 10:56:10
Kiralık yazlığa 'süreli' vergi,https://www.hurriyet.com.tr/yazarlar/ahmet-karabiyik/kiralik-yazliga-sureli-vergi-41594714,"Koronavirüs salgının da etkisiyle bu yıl yazlıklar doldu taştı. Bulaş riskini azaltmak amacıyla birçok aile tatilini yazlıklarda geçirmeyi tercih etti. Sezonluk olarak kiralamalar da oldu, haftalık, 15 günlük, aylık kiralamalar da. Kiracılar açısından kalacağı yazlık için ‘ne kadar kira ödeyeceği’ tek önemli kriterken, mülk sahipler için kira bedeli kadar, ‘kiralama süresi’ de’ kritik öneme sahip. Özellikle de elde edilen kira bedelinin vergilendirilmesi açısından bu durum hassas nokta olarak dikkat çekiyor. Kira süresinin sezonluk veya daha kısa süreli olması, elde edilen gelir için ne kadar vergi ödeneceğini de etkiliyor ve daha önemlisi gelirin nasıl beyan edileceğini de kökten değiştiriyor.DÜZENLİ BEYANNAME GEREKİYORYazlığını sezonluk olarak kiralayan mülk sahipleri için konu net: Gelecek yıl mart ayında (kira geliri yıllık 6 bin 600 lirayı da aşıyorsa) tek bir beyanname vererek vergi ödevlerini yerine getirebilecekler. Eğer sezonluk değil de; haftalık, 15 günlük, aylık olarak farklı kişilere yazlık kiralanmışsa işte o zaman tek bir beyanname ile vergi ödevi yerine getirilemiyor. Bir nevi pansiyon işletmecisi gibi vergilendiriliyor. Ödenecek verginin ne kadar olacağı bir yana, Maliye’de mükellefiyet açtırılıp yıl içinde düzenli olarak beyanname verilmesi de gerekiyor. Mülk sahibinin, defter tutması, fatura-fiş kesmesi, aylık-3 aylık-yıllık beyanname vermesi yoluyla vergi ödevini yerine getirmesi gerekiyor.‘TİCARİ KAZANÇ’ VERGİSİMaliye’nin konuyla ilgili açıklamalarında konu şöyle özetleniyor: “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla elde edilen gelir ticari kazanç olarak görülmekte. Ayrıca, kısa süreli ve farklı kişilere yapılan kiralamalar için organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiği belirtiliyor (Ankara Vergi Dairesi Başkanlığı, 13/09/2012 tarih ve 928 sayılı Özelge). Aslında konutlardan elde edilen kira gelirlerinin normalde, yıllık 6 bin 600 lirayı aşması durumunda ertesi yıl mart ayında beyan edilmesi yeterli oluyor. Bu kira gelirleri beyannameye ‘Gayrimenkul Sermaye İradı-GMSİ-’ olarak dahil ediliyor. Ancak kısa süreli kiralamalar, Maliye tarafından ‘ticari kazanç’ olarak görüldüğü için yeni vergi mükellefiyeti açılarak defter tutma, aylık-üç aylık beyanname verme gibi vergisel yükümlülüklerin de yerine getirilmesi gerektiği belirtiliyor.EMLAK VERGİSİNDE YAZLIK FARKIEmlak vergisinde; ‘emeklilere, ev hanımlarına, işsizlere’ brüt 200 metrekareyi aşmayan tek konutları için muafiyet tanınıyor, vergi istenmiyor. Yazlıklar içinse normalde bu muafiyet uygulanmıyor. Ancak eğer yazlıkta daimi (12 ay) oturuluyorsa, yaz-kış ikamet ediliyorsa bu durumda emlak vergisi ödeme yükümlüğü de kalkıyor. Mart ayında başlayan koronavirüs salgın riskinden kaçınan çok sayıda vatandaşın 12 ay yazlığında oturmak üzere hazırlık yaptığını da duyuyoruz. Dolayısıyla yazlıklarında daimi ikamet etmeye başlayan mülk sahipleri, yasanın aradığı diğer şartları da taşıyorlarsa artık tek konutları için emlak vergisi ödemelerine de gerek kalmayacak. Emlak vergisi muafiyetinden yararlanmak isteyen mülk sahiplerinin ilgili belediyeye başvurarak sıfır oranlı vergi avantajından yararlanmak istediklerini bildirmeleri gerekiyor.BEDELSİZ KULLANIMDA 'EMSAL KİRA BEDELİ'Yazlıklar bedeli karşılığı kiralanabildiği gibi; akrabalara, eşe-dosta bedelsiz olarak da kullandırılabiliyor. Bedelsiz kullandırımda da ‘emsal kira bedeli’ devreye giriyor. Gelir Vergisi Kanunu’nun 73. Maddesi’nde belirtilen hususca, yazlıklarda veya diğer konutlarda ‘anne baba, çocuk, torun veya kardeş’ dışındaki akrabalar (amca, dayı, hala, teyze, kuzen, kayınvalide vb.) kira ödemeden konutta oturuyorlarsa, mal sahibinin emsal kira bedeli üzerinden yine vergisini ödemesi gerekiyor. Emsal kira bedeli; konutun emlak vergi değerinin yüzde 5’i oranında hesaplanıyor.",2024-10-15 10:56:12
"Gustavo daha az, Arda Turan daha çok vergi ödeyecek",https://www.hurriyet.com.tr/yazarlar/ahmet-karabiyik/gustavo-daha-az-arda-turan-daha-cok-vergi-odeyecek-41589497,"Öteden beri futbolcu ücretlerinden yüzde 15 oranında vergi kesiliyordu, Gustavo’nun ücretinden de yüzde 15 vergi hesaplanmaya devam edilecek. Öte yandan Galatasaray’a yeni transfer olan Arda Turan’ın ücretindense yüzde 20 vergi kesilecek. Gustavo’nun başkaca bir vergi beyanında bulunması gerekmezken, Arda ise gelecek yıl mart ayında (2020 gelirleri için) ayrıca yıllık gelir vergisi beyannamesi de verecek, ilaveten vergi ödemesi de gerekecek. Üstelik Arda’nın vereceği beyannamede vergi oranı yüzde 40’a kadar da çıkacak. Gustavo için vergi oranı yüzde 15’de kalacakken, Arda Turan ise yüzde 40’a varan oranda vergilendirilmiş olacak.DEĞİŞİKLİ YAPILDIVergilendirmenin Gustavo ve Arda Turan için farklı olmasının nedeni tabi ki birisinin Fenerli, diğerinin Galatasaraylı olması değil. Nitekim Fenerbahçe’nin yeni transferleri; Gökhan Gönül’de, Caner Erkin’de, diğer yeni transferler de, yüzde 40’a varan oranda ve bizzat beyanname vererek vergilendirilecekler... Geçen yıl aralık ayında yayımlanan 7194 sayılı yasa ile sporcuların vergilendirilmesinde önemli değişiklikler yapıldı... Süper lig futbolcularına ödeme yapan kulüpler bu ödemeyi yaparken futbolcuların brüt hak edişleri üzerinden tek bir oran (yüzde 15) üzerinden vergi kesiyordu... (Gelir Vergisi Kanunu-GVK- Geçici 72. Md.) Futbolcular ilaveten bir vergi beyanında da bulunmuyordu, ilaveten bir vergi de ödemiyorlardı... Yasa değişikliği sonrası artık süper lig futbolcuları; ertesi yıl mart ayında (Gelirleri yıllık 600 bin lirayı aştığında) bizzat beyanname de verecekler, yüzde 40’a varan oranda vergi de ödeyecekler. Kulüpler ise yıl içinde artık yüzde 15 oranında değil, yüzde 20 oranında (yaptıkları ödemeler üzerinden) stopaj hesaplayacaklar.2019 KASIM ÖNCESİAncak yasa değişikliğiyle gelen yeni kurallar, 2019 Kasım’dan önce imzalanmış sözleşmeler için uygulanmayacak. Kasım ayından sonra imzalanan sözleşmeler için bu yeni kurallar geçerli olacak. (GVK- GEÇİCİ MADDE 91) Kasım ayından önce imzalanmış sözleşmelere ilişkin ödenecek ücretlerde, değişiklik öncesi kurallar geçerli olacak. Luiz Gustavo ile Arda Turan’ın vergilendirilmesinin farklı olmasının nedeni de bundan kaynaklı. Gustavo’nun Fenerbahçeyle olan sözleşmesi 2019 Kasım öncesine dayandığından daha az vergi hesaplanacak, Arda Turan’ın sözleşmesi ise çok daha yeni olduğundan, yeni vergilendirme esaslarına yüksek oranlardan vergi hesaplanacak. Arda Turan veya 2019 Kasım’dan sonra sözleşme imzalayan diğer futbolcular için kritik bir konuyu da ayrıca belirtelim. Kulüplerinin yıl içinde Maliye’ye ödedikleri (yüzde 20 oranındaki) stopajları, kendi beyannamelerinde yüzde 40’a varan oranda hesaplanan vergiden mahsup edip-düşüp, daha az vergi ödeyebilecekler...",2024-10-15 10:56:14
Noter bin tane sicil bir tane,https://www.hurriyet.com.tr/yazarlar/ahmet-karabiyik/noter-bin-tane-sicil-bir-tane-41584112,"Bin tane noter varken, bir tane trafik müdürlüğüne gidilir, bin bir zorlukla otomobillerin yeni sahipleri adına trafik tescil işlemleri yapılırdı. Noterlere trafik tescil işlemlerinde yetki verilmesiyle, şimdi ikinci el otomobil satış işlemleri noterlerde yapılıyor. Otomobilin yeni sahibi adına düzenlenmiş ruhsat, satış anında noterde elden teslim ediliyor. Hatta geçen yıl başlatılan uygulama ile cumartesi günleri de (nöbetçi noterlerde) işlem yapılabiliyor artık.ŞİRKETLER İÇİN ZOR Otomobillerin satış-sicil işlemlerinde böyle kolaylıklar devreye alınmışken, diğer yandan şirketlerin ticaret sicil işlemleri ise zorlaştırılıyor. Üstelik yatırım ortamını iyileştirme yönünde sürekli yeni adımlar atılıyorken... Önceden şirket yetkililerinin noter huzurunda attıkları imzalar kabul edilirken, artık kabul edilmiyor. Patronların- şirket yetkililerinin yalnızca ticaret sicil personeli huzurunda attıkları imzalar kabul ediliyor. Aslında bu düzenleme yeni yapılmadı... 2018 Şubat’ta yürürlüğe girmesine rağmen uygulamaya tam olarak geçmemişti. (7099 sayılı kanunla, TTK’nın 40.ncı maddesinde yapılan değişiklik) Şimdi artık noterden hazırlanmış imza beyanları kesinlikle kabul edilmiyor. Yeni şirket kuruluşlarında özellikle ortak olmayan yetkililerin veya mevcut şirketlere yeni yetkili atanmış kişilerin ticaret sicil müdürlüğüne gidip imza atmaları isteniyor.YASAYLA ÖRTÜŞMÜYOR Söz konusu değişikliği düzenleyen 7099 sayılı yasanın adı da ‘Yatırım ortamının iyileştirilmesi amacıyla’ olarak belirlenmişken, şirket kuruluşlarında SGK’ya ‘işyeri bildirgesi’ bildirim zorunluluğunun kaldırılması gibi girişimcinin işlemlerini kolaylaştırıcı düzenlemeler yapılmışken, yerli sermayeyi de, yabancı sermayeyi de sürekli yeni yatırıma teşvik etmek için bir yandan yasal-idari kolaylıklar sağlanırken, diğer yandan yatırımcıların en yakınlarındaki notere giderek sonuçlandırabilecekleri sıradan bir işlem için sicil müdürlüklerine gitmeye zorlanması, yasanın geliş amacıyla örtüşmüyor. Yeni kurulan şirketlerde ortak olmayan yetkililerin veya mevcut şirketlere yeni yetkili atanmış kişilerin hemen her konuda noterde yapılmış işlemleri, tüm resmi makamlar tarafından kabul edilirken, imza beyanları için noterlerde yapılan işlemlerin kabul edilmeyip ticaret sicile giderek imza beyanı istenmesinin bürokrasiyi azaltma amacına hizmet etmediği çok açık.DEFTER TASDİKLERİNDE DE SİCİL ZORUNLUŞirketlerin kuruluşundan sonraki yıllarda, resmi defterleri noterler tasdik edebiliyor. Ancak anonim ve limited şirketlerin kuruluşunda defter tasdikinin yine ticaret sicilde yapılması zorunlu. (TTK Md.64/3 ve Vergi Usul Kanunu Md.223/3) Yine 2018’den sonra getirilmiş bir zorunluluk bu, önceki yıllarda yoktu. Tabi ki isteyen şirket kuruluş sırasında ticaret sicil müdürlüğünde defter tasdiki yaptırabilmeli. Ancak isteyen de daha kolayına geliyorsa noterde defterlerini tasdik ettirebilmeli. Zaten kuruluştan sonraki yıllar için noterlerde tasdik yaptırılabiliyor.YATIRIM İŞTAHINI KAÇIRIYORBazı ticaret sicil müdürlüklerinde; şirketler kendi kullanacakları defterlerin sayfa sayısını dahi kendileri belirleyemiyor. Kurulan şirketlerin defter tasdiki yapılırken, defterlerin kaç sayfa olacağına da (misal; 100 sayfalık yevmiye defteri) ticaret sicil karar veriyor. Şirket yetkilileri 1.000 sayfa yevmiye defteri bastırmak istediklerinde, kendilerine 100 sayfalık defter tasdik edilip veriliyor, kırtasiyeden 1.000 sayfalık yevmiye defteri getirip bunuticaret sicilde tasdik ettirme şansları olamıyor. Ticaret sicil müdürlüğü kendi stoklarındaki sayfaları numaralanmış 100 sayfalık defterleri tasdik ederek şirketlere veriyor. Faaliyeti ve işlem yoğunluğundan defter sayfası yetersiz kalan şirketlerse, yıl içinde tekrardan bu kez noterden defter tasdik ettirmek zorunda kalıyor. Hakikaten, kelimenin tam anlamıyla ‘kırtasiyecilik’ yapılarak girişimcilerin işleri kolaylaştırılacakken tam tersine zorlaştırılmış oluyor. Gerek imza beyanının, gerek defter tasdikinin bin tane noter yerine bir tane ticaret sicil müdürlüğünde yaptırılması zorunluluğu, girişimcilerin yatırım iştahlarını kaçırıcı bir düzenleme. Şirketlerin seçimlik hakları kendilerine tekrar verilmeli, yasal düzenleme yapılarak şirketler ister noterde ister ticaret sicilde işlem yapabilir hale getirilmeli.",2024-10-15 10:56:16
İşte stopaj indiriminin avantajları,https://www.hurriyet.com.tr/yazarlar/ahmet-karabiyik/iste-stopaj-indiriminin-avantajlari-41579033,"Mülk sahipleri genelde net kira üzerinden kiracı işyerleriyle anlaşırlar. Kiracılar bir yandan mülk sahibine her ay net kira bedeli öderken, ayrıca Maliye’ye de (% 20) stopaj öderler. Beş bin lira aylık net kirası ödemesi olan bir işyeri (örneği) için her ay Maliye’ye bin 250 lira da kira stopajı ödenir. Şimdi; stopaj oranı (% 10’a) düşürülünce, kiracıların ödeyeceği stopaj tutarı da yarı yarıya azaldı, 555,56 lira oldu. Yılsonuna kadar bu yüzde 10’a düşürülen stopaj oranından vergi hesaplanacak.HESAPLAMALARI DEĞİŞECEKNeti 5 bin lira olan kiranın; brütü (stopaj dahil) 6 bin 250 liraya denk gelirken, artık brüt kira (stopaj dahil) 5 bin 556 lira olarak hesaplanacak.Kiracı işyerlerinin brüt kira masrafı da azalmış oldu dolayısıyla. Peki, stopaj değişikliği mülk sahiplerini nasıl etkiliyor?Mülk sahiplerinin net kira gelirinde bir değişiklik olmadı tabi ki, aynı net kira bedelini tahsil etmeye devam edecekler. Ancak 2021 Mart ayında verilecek gelir vergisi beyannamesinde hesaplamaları değişecek. Değişiklik öncesine göre hesaplama yapıldığında birçok mülk sahibi vergi iadesi alabilecekken stopaj oranının düşürülmesi sonrasında artık vergi iadesi alamayacak.Çünkü mal sahipleri kiracıların ödediği stopajı beyannamelerinde hesaplanan vergilerinden düşüyorlardı. Şimdi kiracılar daha az stopaj ödeyeceğinden, mülk sahipleri de daha az mahsup-düşüm yapabilecekler.2.675 TL KAYBI OLACAKTablo 1’den görülebilir... Kiracının yıl içinde ödediği stopaj tutarının azalmasından dolayı birçok mülk sahibi artık vergi iadesi alamayacak, bilakis vergi ödeyecek. Örneğin; aylık kira bedeli net 5 bin lira olan işyeri için normalde mülk sahibi 2 bin 318 lira vergi iadesi alabilecekken, yeni düzenleme sonrası vergi iadesi alamayacak, 358 lira da vergi ödemesi gerekecek. Neticede, yeni stopaj düzenlemesi sonrası 2.675 lira kaybı olacak. (Tabloda yer alan gelir vergisi hesaplamaları, yüzde 15 götürü gider üzerinden hesaplanmıştır. Gerçek gider yöntemini seçen mülk sahipleri için hesaplamalar farklılık gösterecektir.)Tablo 2’den de; aylık net kira bedeli üzerinden kiracıların ödeyeceği stopaj tutarının hangi kira seviyesi için ne kadar değiştiği görülebilir. Söz konusu değişiklik; geçen hafta, 31 Temmuz 2020 tarihli Resmi Gazete’de yayımlanan 2813 sayılı Cumhurbaşkanı Kararı ile yapıldı.KİRANIN KDV ORANI DA DÜŞTÜKiralanan mülk şahsa ait değil de, ticari işletmeye ait olduğunda, kira bedeli tahsil edilirken ayrıca yüzde 18 oranında KDV’ de kiracıdan tahsil edilir. Şimdi; bu KDV oranı yüzde 8’e düşürüldü. Bin lira kira bedeli tahsil eden işletme (örneği ) için önceden 180 lira KDV tahsil edilmesi söz konusuyken, yılsonuna kadar artık KDV bedeli 80 lira olarak kiracıdan tahsil edilecek.ORAN DEĞİŞİKLİKLERİKDV oranlarını aşağı çeken bu düzenlemede, 31 Temmuz 2020 tarihli Resmi Gazete’de yayımlandı. (2812 sayılı Cumhurbaşkanı Kararı) Aynı kararda; yine yılsonuna kadar geçerli olmak üzere yüzde 18’den yüzde 8’e düşürülen (Kongre, konser, fuar ve lunapark giriş ücretleri, düğün, nikah, balo ve kokteyl salonlarında verilen organizasyon hizmetleri, yolcu taşımacılığı hizmetleri) ve yüzde 8’den, yüzde 1’e düşürülen (Sinema, tiyatro giriş ücretleri, lokanta, kafeterya, yeme-içme, otel, motel geceleme hizmetleri) başkaca hizmetler için de oran değişiklikleri yapıldı.",2024-10-15 10:56:18
Mülk sahipleri ve kiracılar için neler değişiyor - 2,https://www.hurriyet.com.tr/yazarlar/ahmet-karabiyik/mulk-sahipleri-ve-kiracilar-icin-neler-degisiyor-41575191,"Aybaşından itibaren mülk sahipleri ve kiracıların hayatına giren dokuz yeni yasa maddesinin mülk sahipleri ve işyeri kiracılarının hayatında neleri değiştirdiğini hukukçu dostum Av. Yusuf Gökhan Penezoğlu Hürriyet okurları için bugün de cevaplamaya devam ediyor... Önce dünün bir özetini de verelim. İşyeri kira sözleşmelerinde; depozito bedelinin üç aylık kira bedelini aşamayacağı, yenilenen sözleşmelerde tüfe oranlarının uygulanma zorunluluğu, 5 yıldan uzun sözleşmelerde kira bedelinin nasıl belirleneceği, dövizli sözleşmelerde kira bedelinin her yıl yenilenemeyeceği hususları açıklanmıştı. Bugün; TBK’nın merak edilen diğer kritik konularını Av. Penezoğlu açıklamaya devam ediyor.1. Süresinden önce kiracı çıktığında, kaç aylık kira istenebilecek? Kiracı, sözleşme süresine veya fesih dönemine uymaksızın kiralananı geri verdiği takdirde, kira sözleşmesinden doğan borçları, kiralananın benzer koşullarla kiraya verilebileceği makul bir süre için devam eder. (TBK 325. Madde) Yani kiracı, bu makul sürede mülkü fiilen boşaltmış olsa da kira ödemeye devam eder. Ancak, kiracının bu sürenin geçmesinden önce kiraya verenden kabul etmesi beklenebilecek, ödeme gücüne sahip ve kira ilişkisini devralmaya hazır yeni bir kiracı bulması hâlinde, kiracının kira sözleşmesinden doğan borçları sona erecektir. Kiraya verenin, yapmaktan kurtulduğu giderler ile kiralananı başka biçimde kullanmakla elde ettiği veya elde etmekten kasten kaçındığı yararları kira bedelinden indirmekle yükümlü olduğunu da ayrıca belirmekte yarar var. Buna göre, kanun hükmünde sayısal olarak belirli bir aylık süre yer almamakla birlikte, kiraya verenin yeni bir kiracı bulmasına kadar geçirmek durumunda kalacağı makul süreye karşılık gelecek miktardaki kira ödemesinin kiracıdan alınabileceği düzenlenmiştir. Ek olarak, kiracının da hükümde yer alan şartları karşılamak koşuluyla kendi yerine yeni bir kiracı bulması imkânı getirilmiştir.2. Sözleşmenin başka kiracıya devri kolaylaştı mı? İşyeri kiralarında kiraya veren artık, haklı bir nedeni olmadıkça, kira ilişkisinin kiracının talebiyle başka bir kiracıya devrine rıza vermekten kaçınamayacak. (TBK Md. 323) Kiraya verenin devre ilişkin rıza göstermemekte imtina etmesinin haklı bir nedene dayanmadığı hallerde, kiracı bu hükme dayanarak dava yoluna başvurabilecek. Şunu da belirtmek gerekir ki, yeni düzenleme ile birlikte, kira sözleşmesinin devri için kiraya verenin yazılı rızası da gerekiyor. Ayrıca, iki yılı geçmemek şartıyla kira sözleşmesinin süresi bitinceye kadar, kira sözleşmesini devreden eski kiracının, sözleşmenin devredildiği yeni kiracı ile birlikte onun borçlarından müteselsilen sorumlu olacağı da düzenleme altına alınmıştır.3. Bir kira ödenmeyince kalan kira bedelleri istenemeyecek mi?“Kiracı aleyhine düzenleme yasağı” başlıklı TBK 346. madde ile kiracının ödeme yükümlülüğünün yalnızca kira bedeli ve yan giderlerle sınırlı olduğu ve kiracıya ek bir ödeme yükümlülüğünün getirilemeyeceği düzenleme altına alınmıştır. Bu hükmün yürürlüğe girmesinden önce, Yargıtay’ın yerleşik içtihadı kira sözleşmelerinde yer alan muacceliyet kaydının (kiranın süresinde ödenmemesi halinde sonraki kira bedellerinin muaccel olacağına ilişkin kayıt) ve ceza koşullarının geçerli olduğu yönünde idi, ancak TBK m. 346 ile bu içtihat geçerliliğini yitirmiş oldu. 01.07.2020 tarihinden itibaren, bu tarihten önce yapılan sözleşmelerdekiler de dahil olmak üzere, kira sözleşmelerinde yer alan muacceliyet kaydı ve ceza koşullarına ilişkin sözleşme hükümleri geçersiz kabul edilecek.4. Yeni hükümler hep kiracı lehine mi? Kiracı tarafında tacir veya tüzel kişilerin bulunduğu işyeri kira sözleşmeleri için uygulama alanı bulan bu dokuz maddenin, esasen kiracıyı koruyan düzenlemeler olduğu söylenebilir. Örnek vermek gerekirse TBK 340. madde bu hükümlerden biridir. Maddeye göre, kira sözleşmesinin kurulması ya da sürdürülmesi, kiracının “kiralananın kullanımıyla doğrudan ilişkisi olmayan bir borç altına girmesine bağlanmışsa”, kira sözleşmesi değil, kiracıyı borç altında bırakan bağlantılı sözleşme geçersiz olacaktır. Bu durumda, bağlantılı sözleşme hükümsüz iken kira sözleşmesi geçerliliğini koruyacaktır. Böylelikle, kiraya verenin, kiracının işyeri kiralama gereksiniminden kötü niyetli olarak yararlanması suretiyle, kiracıya başka yükümlülükler yükleyen sözleşmeler yaptırılmasının önüne geçilmiş olacaktır. Bu durumda tespit edilmesi gereken olan husus, kiracıya kira sözleşmesiyle birlikte bağlantılı bir sözleşmenin dayatılıp dayatılmadığıdır.Diğer bir kiracı lehine düzenleme ise, yenilenen kira dönemlerinde kiraya verenin isteyebileceği kira bedelinin sınırlandırılmasıdır. Buna göre, yenilenen kira dönemlerindeki kira bedellerinin belirlenmesine ilişkin olarak TBK’nın 344. maddesi ile kiracı lehine birtakım esaslara yer verilmiştir. Dün açıkladığımız iş yeri kira sözleşmelerinin yenilenmesi durumunda, taraflarca belirlenecek kira artışının bir önceki kira yılının TÜFE oranlarının dikkate alınma zorunluluğu gibi... “Dava Sebeplerinin Sınırlılığı” başlıklı 354. Madde de, kiracı lehine yürürlüğe giren bir diğer hüküm… Buna göre, dava yoluyla kira sözleşmesinin sona erdirilmesine ilişkin hükümlerin kiracı aleyhine değiştirilemeyeceği; diğer bir ifade ile kira sözleşmesinin genel hükümlerindeki fesih nedenlerinin dışında bir fesih nedeninin taraflar arasında ayrıca kararlaştırılamayacağı düzenleniyor. Kira sözleşmelerinde kira bedelinin belirlenmesi dışında, kiracı aleyhine değişiklik yapılamayacağı hususu da bir diğer önemli değişiklik...(Md.343)5. ‘Önemli sebeple’ süresinden önce sözleşme sonlandırabilecek mi? Fesih, TBK’nın 331. maddesinde düzenlenen önemli sebeple fesih hükmüne de dayanabilir; ancak sözleşmeyi sona erdirmek isteyen kiraya verenin dayandığı önemli sebebin doğumunda kusuru bulunmaması gerektiği de unutulmamalı. Taraflar, kira ilişkisinin devamını kendisi için çekilmez hâle getiren önemli sebeplerin varlığı durumunda, sözleşmeyi yasal fesih bildirim süresine uyarak her zaman feshedebilir ve hakim, durum ve koşulları göz önünde tutarak, olağanüstü fesih bildiriminin parasal sonuçlarını karara bağlar. Bu hüküm yürürlüğe girmeden önce, sözleşmeyi önemli sebeple fesheden taraf tam tazminat ödemekle yükümlü tutulmaktaydı ve bu tazminat bedelinin altı aylık kira bedelinden az olamayacağına ilişkin durumlar söz konusuydu. Ancak artık, hakimin durum özelindeki takdirine bağlı olarak hiç tazminat ödenmemesi de mümkün olabilecektir.",2024-10-15 10:56:20
Mülk sahipleri ve kiracılar için neler değişiyor - 1,https://www.hurriyet.com.tr/yazarlar/ahmet-karabiyik/mulk-sahipleri-ve-kiracilar-icin-neler-degisiyor-41574218,"Emlak vergisi hakkında da, gelir vergisi hakkında da özellikle ödeme dönemlerinde bu vergilere ilişkin merak edilen konuları ayrıntılı olarak ele alıyoruz... Değerli konut vergisi ve imar barışı gibi yeni yasal düzenlemelere ilişkin kritik noktaları da bu köşede açıkladık...Okuyucularımız şimdi ‘işyeri kira sözleşmelerine yönelik 1 Temmuz 2020’ den itibaren yürürlüğe giren’ yasal düzenlemelerin, kendileri için neleri değiştirdiğini merak ediyor. Çok sayıda soru ilettiler. “Depozito bedellerine de üst sınır mı geldi?” “Artık kira bedeli her yıl otomatik olarak tüketici fiyat endeksine göre mi belirlenecek?” “Süresinden önce kiracı çıktığında, kaç aylık kira istenebilecek?” şeklinde...Aslında yeni uygulamaya girecek yasa maddeleri vergisel düzenlemeler içermiyor. Yeni Türk Borçlar Kanunu (TBK) 2012’de yürürlüğe girmiş ancak bu yasanın içinde yer alan dokuz maddenin uygulaması ise 2020/Temmuz ayına bırakılmıştı. Bu ay uygulamaya giren yeni yasa maddelerinin, mülk sahiplerinin ve işyeri kiracılarının hayatında neleri değiştirdiğini, hukukçu dostum Av. Yusuf Gökhan Penezoğlu’ ndan cevaplamasını rica ettim...Av. Penezoğlu, merak edilen kritik noktaları Hürriyet okurları için ayrıntılı olarak açıkladı… 1. Yalnız işyeri kira sözleşmelerini mi ilgilendiriyor yeni hükümler?Evet, işyeri kira sözleşmelerini ilgilendiriyor. Konut kira sözleşmeleriyle ilgili yeni bir düzenleme içermiyor bu dokuz madde...Ancak adi ortaklığın veya bir esnafın kiracı olarak yer aldığı işyerleri yeni yürürlüğe giren hükümlerin kapsamına girmiyor. Söz konusu dokuz maddenin kapsamında yer almak için gereken ana şartlardan birisi, kiracının ya Türk Ticaret Kanunu (TTK) anlamında ‘tacir’ olması yahut tacir sıfatını taşımasa bile ‘özel veya kamu hukuku tüzel kişisi’ olması...Bu çerçevede; anonim ve limited şirketlerin tümünün tacir sayıldığını da belirtelim. (TTK Md.16) Diğer ticaret şirketleri de; (kollektif, komandit ve kooperatif şirketler) aynı şekilde tacir sayılıyor. Dolayısıyla kira sözleşmeleriyle ilgili yeni hükümlerin bu şirketler için geçerliliğinde bir tereddüt yok.2. Depozito bedellerine sınır mı geliyor? TBK’nın getirdiği yeniliklerden birisi de “Kiracının Güvence Vermesi” başlıklı 342. Maddesi… Söz konusu madde ile depozito verilip verilmemesi tarafların iradesine bırakılmıştır, ancak depozito verilmesi kararlaştırılmış ise bunun sınırları Kanun kapsamında açıkça belirlenmiştir. İlk sınırlama, depozito bedelinin en fazla üç aylık kira bedeli kadar olabileceğidir.Ayrıca, kiracı depozito olarak para verdiği takdirde bu paranın kiraya verenin onayı bulunmadan çekilemeyeceği vadeli bir tasarruf hesabına yatırılması, kıymetli evrak verdiği takdirde ise bankaya depo edilmesi zorunluluğu getirilmiştir. Banka ise, hesaptaki depozitoyu yalnızca tarafların izniyle yahut kesinleşen icra takibi ya da mahkeme kararına dayanarak geri verebilecektir. Kiraya veren kira sözleşmesinin sona ermesini izleyen 3 ay içinde, kira sözleşmesine ilişkin kiracıya karşı bir dava veya takip açtığını yazılı olarak bildirmediği takdirde de bankanın güvenceyi geri verme zorunluluğu bulunmakta. Bu ihtimalde kiracının talepte bulunması yeterli olacak, kiraya verenin rızası aranmayacak.Bu durumda, yeni düzenleme ile birlikte, depozitonun hem üst limiti hem de ödenme şekline ilişkin önemli değişiklikler getirilmiş oldu.3. TÜFE oranlarından daha yüksek kira artışı olmayacak mı? Yürürlüğe giren yeni düzenleme ile birlikte, işyeri kira sözleşmelerinin yenilenmesi durumunda, taraflarca belirlenecek kira artışının bir önceki kira yılında tüketici fiyat endeksindeki (TÜFE) 12 aylık ortalamalara göre değişim oranını geçemeyeceği kabul edilmiştir. Bu sınırlama, bir yıldan daha uzun süreli kira sözleşmeleri için de uygulanacaktır.  Taraflarca bu konuda bir anlaşma yapılmamışsa, kira bedeli, TÜFE oran sınırı sağlanarak, hâkim tarafından kiralananın durumuna göre belirlenebilecektir.4. 5 yıldan uzun sözleşmelerde  kira bedeli nasıl belirlenecek?Uzun süreli olarak kiralanan işyerleri için önemli olabilecek konuya ilişkin bir diğer hüküm ise; beş yıldan uzun süreli veya beş yıldan sonra yenilenen kira sözleşmelerinde ve bundan sonraki her beş yılın sonunda, yeni kira yılında uygulanacak kira bedelinin, hâkim tarafından “tüketici fiyat endeksindeki oniki aylık ortalamalara göre değişim” oranı, kiralananın durumu ve emsal kira bedelleri göz önünde tutularak hakkaniyete uygun biçimde belirlenmesinin istenebilecek olmasıdır.  5. Dövizli sözleşmelerde kira bedeli her yıl yenilenemeyecek mi? Kira bedeli yabancı para olarak kararlaştırılmış ise, 20/2/1930 tarihli ve 1567 sayılı Türk Parasının Kıymetini Koruma Hakkında Kanun hükümleri saklı kalmak şartıyla, beş yıl geçmedikçe kira bedelinde değişiklik yapılamayacağı da düzenlenmiştir. Yine, beş yıl geçtikten sonra kira bedelinin belirlenmesinde, yabancı paranın değerindeki değişiklikler de göz önünde tutularak yukarıda belirtilen esaslar (tüfe endeksi,  kiralananın durumu, emsal kira bedelleri…) uygulanacaktır.",2024-10-15 10:56:22
Çalışanlar İstanbul Kart kullandığında vergisi var mı?,https://www.hurriyet.com.tr/yazarlar/ahmet-karabiyik/calisanlar-istanbul-kart-kullandiginda-vergisi-var-mi-41568883,"Üretim ve dağıtım gibi işbaşı zorunluluğu gerektiren birimler hariç neredeyse tüm çalışanlar evden çalıştı. Veya haftanın birkaç günü işyerine gidildi, kalan günlerde yine evden çalışıldı. Hâlâ da evden çalışmayı devam ettiren çok sayıda şirket var. Bu süreçte doğal olarak şirketler de, personelin işe geliş gidişini sağlayan servis sayılarını azalttı. Haftanın birkaç günü işe gidenler de toplu taşıma araçlarını kullanmaya başladı. Şimdi, bu işyerlerinde şu soru soruluyor: Personelin servis masraflarını gider yazabiliyorduk... Çalışanın metro, metrobüs, belediye otobüsüyle işe gidiş geliş ulaşım masraflarını da gider yazabilir miyiz?GÜNLÜK 12 LİRAAslında bu yıla kadar yalnızca personel servis masrafları gider yazılabiliyordu. Çalışanın işe gidip gelmek için bindiği metro, otobüs vb. masraflarını işverenleri karşılasa bile (direkt) gider yazamıyordu. Bu masrafları ücret gibi bordroya dâhil edip vergisini hesapladıktan sonra ancak gider yazabiliyordu. Yılbaşından itibarense artık personelin işe gidip gelmek için yaptığı masrafları (İstanbulkart, Ankarakart, İzmirimkart gibi...) belgelendirmek kaydıyla ve her bir çalışma günü için 12 lirayı (KDV hariç) aşmamak kaydıyla işverenler gider yazabiliyor. 12 lira günlük yol parası ödeyen bir işletme 2.16 lira KDV bedelini de ayrıca kendi KDV hesaplarından indirebiliyor...AŞAN TUTAR NE OLACAK?Çalışanların günlük 12 lirayı aşan ulaşım bedelleri için işverenlerin (aşan kısım için) ilave vergi hesaplayıp ücret bordrolarına dahil etmesi gerekiyor. Dolayısıyla vergisinin de ödenmesi gerekiyor. Vergisi ödenen tutarlar yine gider yazılabiliyor. Çalışanların işe gidip gelmek için işverenlerin ödediği ulaşım masraflarının limit dahilinde gelir vergisinden istisna edilmesine ilişkin düzenleme, 7 Aralık 2019 tarihli Resmi Gazete’ de yayımlanan 7194 sayılı kanunla (Gelir Vergisi Kanunu’nun 23/10 maddesinde yapılan değişiklikle) yapıldı. Uygulamaya ilişkin Maliye’nin açıklamaları ise 27 Mayıs 2020 tarihli Resmi Gazete’de 311 Seri No’lu Gelir Vergisi Genel Tebliği ile yapıldı.YEMEK MASRAFLARINDA DURUM NE?Salgından sonra işyerlerinde çalışanlara yemek verilmesi hizmeti de azaldı. Daha çok, hazır paketlerde, kumanya şeklinde verilen yemek hizmeti tercih ediliyor. Tabii ki, yemek masraflarının da ulaşım masrafları gibi vergisel yönü var. Öncelikle işyerlerinde çalışanlara verilen yemek için bir sınır olmadığını belirtelim. İşyerinde verilen yemek için yapılan masrafların tümü gider yazılabiliyor. Ancak eğer çalışana yemek kartı veriliyorsa veya ödeme işveren tarafından yemek alınan firmaya yapılıyorsa her bir çalışma günü için 23 liralık (KDV dâhil 24,84 lira) yemek masrafı için vergi istisnası var. Günlük 23 liraya kadar yemek masrafı için ilave bir vergi ödenmesi gerekmiyor ve gider de yazılabiliyor bu tutarlar. Her bir çalışan için günlük 23 lirayı aşan kısım varsa bu tutar üzerinden bordroya dahil edilerek (ücret gibi) gelir vergisi hesaplanması gerekiyor. İşverenlerin nakit olarak çalışana yemek parası vermesi durumunda ise verilen tüm yemek masrafının (günlüğü 23 liranın altında dahi olsa) bordroya dahil edilerek üzerinden ücret gibi vergi hesaplanması gerekiyor.SGK PRİM KESİNTİSİİstanbul Kart veya diğer belediyelerin ulaşım kartları için, işverenlerin kart dolumunu kendilerinin yapıp, kartı çalışanlarına teslim ettiklerinde bu işlem, ayni yardım (nakdi olmayan) kapsamında değerlendiriliyor ve herhangi bir SGK prim kesintisine (maliyetine) neden olmuyor. Belediyelerin ulaşım kartlarının yükleme bedellerini çalışanlarına nakit olarak ödeyen işyerlerinde ise (ayni yardım olmadığından) ücret bordrolarında sigorta prim kesintisinin de yapılması gerekiyor. İşyerinde çalışana yemek verildiğinde veya yemek kartı yoluyla çalışana ‘ayni’ yardım yapıldığında işverenin SGK prim hesaplaması yapması gerekmiyor. Çalışana nakdi yemek yardımı yapıldığında; günlük asgari ücretin yüzde 6’sını geçen kısım (5,89 lirayı aşan) için SGK primi hesaplanması gerekiyor.",2024-10-15 10:56:25
Naylon faturayı yalnız kaçakçılar kullanmaz,https://www.hurriyet.com.tr/yazarlar/ahmet-karabiyik/naylon-faturayi-yalniz-kacakcilar-kullanmaz-41563981,"Evet, vergi kaçakçıları naylon fatura ticareti yaparlar. Gerçekte olmayan bir işlemi varmış gibi gösteren sahte faturaları piyasaya sürerek bu faturalar üzerinden haksız kazanç elde ederler. Yakalandıklarında; bu faturayı piyasaya süren de, kayıtlarına alan da ağır cezai yaptırımlara muhatap olur. Hem, parasal olarak verginin üç katı ceza kesilir (VUK Md. 344) hem de üç yıldan beş yıla kadar hapis cezası ile yargılanırlar. (VUK Md. 359)SAHTE ÖDEMEAncak ‘gerçekte olmayan bir işlemi varmış gibi gösteren kişiler’ her zaman kaçakçılar olmuyor... Naylon fatura kullanarak, yanıltıcı belge kullanarak haksız kazanç elde eden, özellikle ‘işletmelerin içinde’ başkaları da olabiliyor... Üstelik; işletme içindeki bu sahte fatura-haksız kazanç işlemlerinden işletme sahiplerinin de haberi olmuyor. Zaten haksızlığa uğrayanlar da, varlıkları çalınanlar da bizzat işletme sahipleri oluyor... Bu naylon işlemleri gerçekleştirenler, haksızlığın gizlenmesi için yalnız sahte fatura kullanmıyorlar, yanıltıcı muhasebe hesapları da açabiliyor, sahte ödeme/tahsilat işlemleri de yapabiliyor...HAKSIZ KAZANÇŞirket içi suistimallerden bahsediyorum... Son örneği bir turizm-otelcilik şirketinde ortaya çıktı. Bir haber sitesinde okudum. 15 yıldır muhasebe-finans biriminde görevli olan bir çalışan, son 6-7 yıl içerisinde yaklaşık 6 milyon lirayı iç etmiş. Sahte tahsilat-muhasebe kayıtlarıyla gizlemeye çalışmış haksız kazancını. Bazı müşteri hesaplarında görünen tahsilat işlemlerinin aslında şirket hesaplarına nakden girmediği, ayrıntılı incelemeler sonucunda anlaşılmış. Olayı tespit eden de şirketin muhasebe müdürü... Belli ki, şirketin tahsilat işlemlerinde uygulanması gereken kontrollerdeki zafiyet nedeniyle bu kadar uzun süre sahte işlemler tespit edilememiş...Olay savcılığa da intikal etmiş ve soruşturma sonucunda da “resmi belgede sahtecilik” ve “dolandırıcılık” suçları kapsamında iddianame düzenlenmiş...ZARARA UĞRUYORÖrnekteki olay, işletmenin müşteri-tahsilat cephesinde gerçekleşen bir sahtecilik... Tahsil edilmiş gibi görünen işlemler, aslında gerçekleşmediğinden dolayı işletme nakit kaybına, zarara uğratılmış. İşletmeler, yalnız müşteri-tahsilat cephesinden değil, tedarikçi-ödemeler cephesinden kaynaklı suiistimaller yoluyla da zarara uğrayabiliyor. Nakit girişinden mahrum kalarak değil, haksız nakit çıkışına maruz bırakılarak suiistimal gerçekleşiyor. Gerçekte olmayan bir tedarik için işletmelerden (farkında olunmadan)  haksız para çıkışı gerçekleşiyor. Naylon fatura da, işte bu cephede daha çok kullanılıyor. Gerçekte olmayan bir tedarik işlemine ilişkin sahte fatura, bir şekilde muhasebe kayıtlarına alındığında, işletme otomatik olarak tedarikçiye borçlu hale getirilmiş oluyor... Ve bu borç ödendiğinde de (gerçekte olmayan bir satınalma işlemi için ödeme yapılarak) işletmeler zarara uğratılabiliyor... Tahsilat cephesindeki kayıplar, hak edilen nakdin işletme kasasına girişine engel olurken, naylon fatura yoluyla mesnetsiz ödeme ise işletme kasasından haksız çıkışlara neden olur. İşletmelerin haksız kayıpları varlıklarında azalmaya neden olurken, işlemleri gerçekleştiren suiistimalciler için bu kayıplar haksız kazanç olarak kişisel varlıklarında artışa neden olur.  SUİİSTİMAL RİSKLERİ NASIL YÖNETİLİR?  HER işletme faaliyetlerini sonuçta iki ana işlemle yürütür.  Müşteriden gelen tahsilat: para girişi. Tedarikçiye giden ödeme; para çıkışı. Şimdi bu iki işlemi de havuz örneği üzerinden açıklayalım... Müşterilerden gelen nakitler ‘tahsilat musluğu’ yoluyla havuza akar... Tedarikçiye yapılan ödemelerse ‘ödeme musluğu’ yoluyla havuzdan çıkar. * Müşteri-tahsilat cephesi: Satış faturası düzenlendikten sonra ve ilgili mal/hizmet müşteriye teslim edildikten sonra karşılığı nakdin de şirkete (havuza) girmiş olması gerekir. Ancak; çek, senet, pos cihazı gibi tahsilat araçlarıyla (veya açık cari hesap) malın teslimi ile nakdin şirkete girişi arasında doğal gecikmeler de yaşanabilir. Her ne kadar satış faturası ile tahsilat arasında bir süre geçmiş olsa da, her durumda yapılan satışlarla, şirketin nakit havuzuna girişlerin birbirini doğrulaması gerekir. Bu doğrulamaların işletmelerde periyodik olarak yapılıyor olması gerekir. Satış koşullarına (birim fiyat, iskonto oranı, vadesi, tahsilat yöntemi, ciro primi...) ilişkin yönetimin belirlediği kriterlerin de aynı zamanda fiilen uygulandığının belirli aralıklarla doğrulanıyor olması da gerekir.* Tedarikçi-ödeme cephesi: Tedarikçilere verilen siparişlerin, mal kabul işleminin, muhasebe kayıt ve ödeme işlemlerinin belirlenmiş kriterlere uyumlu olumlu olmadığının ve kriterlerde revize gerekip gerekmediğinin belirli aralıklarla kontrolü ve değerlendirilmesi gerekir. Söz konusu doğrulamalar sonucunda belirlenmiş kriterlere aykırı işlemler, kayıplar-zararlar varsa bunlar gerek tahsilat-müşteri cephesinde, gerek ödeme tedarikçi cephesinde daha başlangıç aşamasında tespit edilip, zararın da önüne geçilebilecektir. Tahsilat musluğundaki olağandışı azalışların, ödeme musluğundaki olağanüstü artışların en kısa sürede tespit edilip müdahale edilebilmesi için sistemin vereceği uyarıların izlenmesi gerekir. İç kontrol sisteminin etkin olarak kullanılmasının, olası suiistimaller için caydırıcı etkisi de olacaktır.  PERİYODİK TESTLER YAPIN  KUŞKUSUZ her şirketin büyüklüğü, sektörü, müşteri ve tedarikçi sayısı, tahsilat ve ödeme yöntemleri birbirinden farklı olduğundan, kontroller de şirketlere göre farklılık gösterecektir. Ancak her durumda her şirket için tahsilat da, ödeme de sürekli tekrarlanan olmazsa olmaz işlemlerdendir. Dolayısıyla olabildiğince teknolojiden yararlanarak, her işletmenin kendi iş süreçlerinin içerisine uyum kontrollerini monte etmesi işletmelerin hedeflerine ulaşmasına ilave katkı verecektir. Ayrıca birçok işletme için; müşteri-tahsilat cephesi ve tedarikçi-ödeme cephesi dışında, yine nakit giriş ve çıkışına neden olan daha küçük hacimli alt musluklar için de, belirlenmiş kriterlere uygun işlem gerçekleşip gerçekleşmediğinin periyodik olarak testlere tabi tutulması gerekir.",2024-10-15 10:56:27
Bugün kimlerin maaşı azalacak?,https://www.hurriyet.com.tr/yazarlar/ahmet-karabiyik/bugun-kimlerin-maasi-azalacak-41553292,"Geçtiğimiz beş ayda 3 bin 795 lira net maaş yattı banka hesaplarına. Bugün (veya yarın) yatacak haziran maaşını ise 175 lira eksikle, 3 bin 620 lira olarak hesaplarında görebilecekler. Temmuz sonunda bir düşüş daha yaşanacak, 3 bin 582 lira olarak yatacak net maaşları. Aralık ayına kadar net maaşları, (temmuza göre) azalmadan aynı kalacak, yılın son ayında ise 3 bin 442 liraya düşecek. Böylece yılın ilk ayına göre 353 lira azalmış olacak yılın sonunda. (3 bin 795 liradan, 3 bin 442 lirayaHESAPLARINDA GÖRECEKLER8 bin lira brüt ücret örneği için de net maaşın yıl içi değişimine bakalım. Ocak ayında 5 bin 940 lira olan net maaş, ilk olarak nisan ayında azaldı (5 bin 680 liraya düştü) bu çalışanlar için... Bugün-yarın bankaya yatacak haziran net maaşlarını ise 5 bin 600 lira olarak banka hesaplarında görebilecekler.Tablo 1’den diğer brüt ücret örnekleri için de net maaşın yıl içi değişimi görülebilir...Brüt ücret aydan aya değişmezken, net maaşlarda yaşanan bu düşüşün nedeni vergiler. Brüt ücretten; sigorta primleri ve vergiler düşülerek net maaşlar hesaplanıyor. Çalışanlar yıla yüzde 15 oranında vergi kesintisiyle başlarken ilerleyen aylarda vergi oranları yüzde 20 ve daha yüksek oranlara (yüzde 27, 35 ve 40) çıkabiliyor. Artan vergi oranlarıyla brüt maaştan kesilen vergi de arttığından çalışanın eline geçen net maaş da otomatik olarak azalıyor.İlk 22 bin liralık ücret geliri (matrahı) için yüzde 15 oranında hesaplanan verginin, daha yüksek oranlara hangi tutardan sonra arttığı Tablo 2’den görülebilir.MAAŞI NETTEN HESAPLANANLARMaaşı netten hesaplanan çalışanlar, yıl içinde maaş azalması sorunu yaşamıyorlar. Her ay aynı net ücreti hesaplarında görüyorlar. Bu çalışanların vergi yükündeki artışı ise işverenleri üstleniyor. Hangi net maaş seviyesi için işverenin yıl içi işveren maliyetinin aylar içindeki değişimini ise sonraki yazılarımızda bu köşede ayrıntıları ile açıklayacağız.BEYANNAME ZORUNLULUĞUAyrıca 2020 gelirleri için yüksek ücretlilere beyanname verme zorunluluğu da geldi. (7194 sayılı kanunla Gelir Vergisi Kanunu’nun 86’ncı maddesinde yapılan değişiklik) Yıllık ücret geliri 600 bin lirayı aşan çalışanlar, tek bir işverenden ücret almış olsalar da, 2021 Mart ayında beyanname vermek zorundalar. Bu kişiler; daha önce ücret gelirlerinden düşemedikleri bazı masrafları da, beyanname verdikleri için artık gelirlerinden düşebilme imkânına sahip oldular. Beyanname vermek zorunda olan ücretlilerin vergi hesabındaki kritik noktaları da sonraki yazılarımızda ele alacağız.65 YAŞ ÜSTÜ İÇİN MÜCBİR SEBEP KALKTI MI?Normalde mart ayı sonuna kadar ancak gelir vergisi beyannamesi verilebiliyordu. İlk başta nisan sonuna kadar uzatıldı. Sonra; 65 yaş üstü kişilerin sokağa çıkmaları yasaklandığından, mücbir sebep halinde oldukları kabul edilerek, yasak kalkana kadar beyanname verme yükümlülükleri de ertelenmiş oldu. 1 Haziran’da işletme sahipleri, esnaflar, tüccarlar, sanayiciler, serbest meslek sahipleri ve çalışanlar için sokağa çıkma yasağı kalktı. Bu kişiler; yasağın kalkmasından sonraki 15 gün içinde gelir vergisi beyannamelerini verme imkanına sahiplerdi ve bu süre de 16 Haziran’da dolmuş oldu. SÜRELERİ DOLDUKira geliri, gayrimenkul satış kazancı veya yurt dışı faiz geliri elde eden 65 yaş üstü kişiler içinse sokağa çıkma yasağı tam olarak kalkmasa da, 10 Haziran’dan itibaren sabah 10, akşam 8 arası sokağa çıkabiliyorlar.  (Beyana tabi gelirleri gayrimenkul sermaye iradı, menkul sermaye iradı ve diğer kazanç ve iratlardan oluşan mükellefler) Bu kişiler için mücbir sebep halinin sona erip ermediği hakkında resmi bir açıklama yapılmamış olsa da, maliyenin “bu kişiler için de mücbir sebep halinin sonlandığı” şeklinde görüşünün olduğunu da biliyoruz. Halen beyanname vermemiş kişiler, internetten beyanname doldurmak istediğinde de sürenin geçtiğini görebilirler. Dolayısıyla bu görüş dikkate alındığında; 65 yaş üstü kişilerin sokağa çıkabildikleri 10 Haziran’dan sonraki 15 gün içinde beyanname vermeleri gerekiyordu, 25 Haziran itibariyle beyanname verme süreleri dolmuş oldu. Hala beyanname vermemiş olanlar için pişmanlıkla beyanname verme seçeneği değerlendirilebilir. Vergi cezasına muhatap olmaksızın yalnızca geç ödeme bedeline (aylık 1,6) katlanarak beyanname verme yükümlülüklerini yerine getirebilirler.’65 yaş üstü için sokağa çıkma yasağı kalkmadı, esnetildi” şeklindeki görüş dikkate alındığında ise “henüz sokağa çıkma yasağı tam olarak kalkmadığından mücbir sebep hali de devam ediyor ve beyanname verme süresi de geçmedi” denilebilir. Bu görüşü dikkate alanların da, konunun yargıya taşınması ihtimali de dahil, durumu ayrıca değerlendirmeleri gerekecektir.",2024-10-15 10:56:29
Zara’nın zararı ve şirket kârları,https://www.hurriyet.com.tr/yazarlar/ahmet-karabiyik/zaranin-zarari-ve-sirket-karlari-41547989,"Tarihinde ilk defa zarar açıkladı Zara, Bershka, Oysho gibi ünlü markaları bünyesinde barındıran İspanyol İnditex şirketi.  İnditex şirketi, 2020-2021 mali döneminin 1 Şubat- 30 Nisan’ı kapsayan ilk çeyreğinde 409 milyon Euro zarar ettiğini duyururken, geçen yıl aynı dönemde ise 734 milyon Euro kâr ilan etmiş. İnditex’in mağaza satışları düşerken diğer yandan internet satışlarında ise yüzde 50 artış sağlanmış.YENİ DÜZENLEMEKâr elde eden şirketler için de Türk Ticaret Kanunu’na (TTK) geçici bir madde eklendi bu arada... Yine salgın kaynaklı olarak yapılan bir düzenleme... Anonim ve limited şirketler, geçen yıl elde ettikleri kârın tamamını ortaklarına dağıtamayacak. Net dönem kârının ancak yüzde 25’ne kadar olan kısmı dağıtılabilecek. Bu sınırlama 30 Eylül’e kadar geçerli olacak... (Türk Ticaret Kanunu-TTK- Geçici Md.13)  Eğer sermaye şirketlerinin dağıtılacak kârı 120 bin lirayı geçmiyorsa kâr dağıtımına engel olunmuyor. (TTK’nın Geçici 13.üncü Maddesinin Uygulanmasına İlişkin Usul ve Esaslar Hakkında Tebliğ, Md.5/1-a) Ancak kronavirüsle mücadele kapsamında; kısa çalışma ödeneği, nakdi ücret desteği ve hazine kefaletiyle kredi kullanan (borç bakiyesi olan) işyerleri için (120 bin lira sınırı dikkate alınmaksızın) yalnızca yüzde 25 oranında kâr dağıtımı yapılması mümkün olabilecek.  İlgili şirketleri daha da ayrıntılı ifade edersek:1) Kısa çalışma ödeneğinden faydalanan şirketler (İşsizlik Sigortası Kanununun ek 2 nci ve geçici 23 üncü maddesi uyarınca yeni koronavirüs kaynaklı zorlayıcı sebep gerekçesiyle)2) Nakdi ücret desteğinden yararlandırılanları istihdam edenler (İşsizlik Sigortası Kanunu’nun geçici 24 üncü maddesi uyarınca)3) Hazine destekli kredi kefaleti kullanan ve halen kapanmamış kredi borç bakiyesi bulunanlar (Kamu Finansmanı ve Borç Yönetiminin Düzenlenmesi Hakkında Kanun’un geçici 20 nci maddesi ve ilgili kararlar uyarınca)30 EYLÜL’E ERTELEMEDevlet, il özel idaresi, belediye, köy ile diğer kamu tüzel kişilerinin ve sermayesinin yüzde ellisinden fazlası kamuya ait fonların, doğrudan veya dolaylı olarak sermayesinin yüzde ellisinden fazlasına sahip olduğu şirketler hakkında kâr dağıtımı sınırlaması uygulanmadığını da ilaveten belirtmekte yarar var.  Ayrıca; yeni düzenlemenin yürürlüğe girmesinden (17 Nisan 2020) önce genel kurulca 2019 yılı hesap dönemine ilişkin kâr payı dağıtımı kararı alınmış ancak henüz pay sahiplerine ödeme yapılmamışsa veya kısmi ödeme yapılmışsa, 2019 yılı net dönem kârının yüzde yirmi beşini aşan kısma ilişkin ödemeler 30 Eylül sonrasına kadar erteleniyor.Geçmiş yıl kârları ve serbest yedek akçeler de bu dönemde dağıtıma konu edilemeyecek, genel kurulca yönetim kuruluna kâr payı avansı dağıtımı yetkisi de verilemeyecek.DİĞER İSTİSNALARAşağıdaki kapsamda olan şirketler de; kar dağıtımı sınırlamasına tabi değiller.***Pay sahiplerince, dağıtımına karar verilen kâr payının yarısından fazlasının, kanun hükümleri çerçevesinde başka bir sermaye şirketine olan sermaye taahhüt borcunun nakden ve defaten ifasında kullanılması şartıyla, kâr payı dağıtımı kararı alınan şirketler***Pay sahiplerince, dağıtımına karar verilen kâr payının, imzalanan kredi sözleşmeleri veya proje finansman sözleşmeleri kapsamında 30 Eylül 2020 sonuna kadar muaccel (vadesi gelmiş) hale gelen yükümlülüklerin ifasında nakden kullanılması şartıyla, kâr payı dağıtımı kararı alınan şirketler. İstisna kapsamında olan şirketlerin Ticaret Bakanlığı’ndan izin almaları da gerekiyor. Kar dağıtımına esas karın tespiti için; Kamu Gözetimi Kurumu (KGK) tarafından belirlenen standartlara uygun finansal tablolar dikkate alınacak. KGK standarlarına uyum zorunluluğu olmayan şirketler içinse Vergi Usul Kanunu’na göre hazırlanmış tablolarda yer alan kar tutarının dikkate alınması gerekiyor.",2024-10-15 10:56:31
'Ben yapınca alışverişi zaten alıyorum satış fişi',https://www.hurriyet.com.tr/yazarlar/ahmet-karabiyik/ben-yapinca-alisverisi-zaten-aliyorum-satis-fisi-41542557,"Başbakan Turgut Özal, Maliye Bakanı Ahmet Kurtcebe Alptemoçin’di. 1984 yılının kasım ve aralık aylarında Resmi Gazete’ de 3065 ve 3100 sayılı iki yasa peşi peşine yayımlandı. Birisi ‘Katma Değer Vergisi (KDV) Kanunu’, diğeri ‘KDV Mükelleflerinin Ödeme Kaydedici Cihazları (Yazarkasa) Kullanmaları Mecburiyeti Hakkında Kanun’.İKİ YENİ YASAÖteden beri yürüyen ticari hayatı, satıcı-müşteri alışveriş ilişkisini kökten değiştirecek iki yeni yasa... Satıcılar artık hemen her türlü alışverişte, mal ve hizmet fiyatının üzerine KDV bedeli de ekleyecekti. Tüketiciler alışverişleri karşılığında satıcılardan yazarkasa fişi alacaklardı... Peki alışverişin şeklini kökten değiştiren bu yenilikler işletmelere ve vatandaşa nasıl anlatılacaktı? Kamu spotu yayınlandı siyah beyaz TRT ekranlarında... Geçtiğimiz hafta toprağa verilen sevilen sanatçı Ayşegül Atik, oynadığı skeçte “Ben yapınca alışverişi, zaten alıyorum satış fişi” dedi. Rahmetli Özay Gönlüm de bir başka skeçte “Her kişi bitirince alışverişi, mutlaka almalı bu fişi” dedi. Tekerleme gibi herkesin diline yerleşti bu sözler... Ayşegül Atik ve Özay Gönlüm sempatik kişilikleri ve maharetli oyunculuklarıyla yeni alışverişin şeklini milyonlarca vatandaşa kısa sürede eğlenceli bir şekilde anlattılar.VERGİ CEZASI1984’de Resmi Gazete’de yayımlanan bu (3065 ve 3100 sayılı) yasalar halen de yürürlükte... Ve vergi mevzuatına göre alışveriş fişi kesilmediğinde vergi cezası kesilmesi de söz konusu... Belki birçok kişi bilmiyor olabilir ama yalnız bu satış fişini kesmeyen işletmeler için değil, alışveriş sırasında fişini almayan vatandaşlar için de yasada ceza öngörülüyor... Önce fiş kesmek zorunda olan işletmelerden bahsedelim... Hemen her türlü alışverişte; satıcıların, müşterilerine fiş-fatura vb. belge verme zorunluluğu var... Tüketiciler alışveriş yaptığında; yazar kasa fişi kesilmek zorunda... (1.400 TL üstü alışverişlerde fiş yerine ancak fatura kesilebiliyor. VUK Md. 232) İşletmeci olarak herhangi bir ürün tedarik edildiğinde de, yine fatura vb. belge verilmek zorunda... Kurala uymamanın cezası ise: düzenlenmeyen her bir belge için (özel usulsüzlük cezası) 350 lira. Fatura, gider pusulası, müstahsil makbuzu ve serbest meslek makbuzu vermeyenlere ve almayanlara (son tüketiciler dışındakiler) her bir belge türü için 350 liradan az olmamak üzere belgede yazılması gereken tutarın yüzde 10’u oranında ‘özel usulsüzlük cezası’ kesiliyor. Kesilecek özel usulsüzlük cezası, yıllık olarak 180 bin lirayı geçemiyor. (Vergi Usul Kanunu-VUK-Md 353) Fiş almayan tüketiciler için yasada öngörülen ceza miktarı ise 70 lira.ZARFLAR NOSTALJİ OLDUSeksenli yılların kamu spotlarında aynı zamanda “siz de vergi iadesinden faydalanın” deniliyordu vatandaşa. Yani; fiş kesildiğinde bir yandan devletin kasasına nakit vergi girerken, vatandaş da topladığı fişleri tutarın bir kısmını (Yüzde 4-8 oranında) vergi iadesi olarak nakden alıyordu. İade almak için vergi iade zarflarına fişte yer alan bilgilerin yazılıp işverene teslim edilmesi de gerekiyordu. Ancak vergi iadesi uygulaması 2007 yılında kalktı. Yerine ise; fiş toplamaya gerek kalmaksızın her bir çalışana (çalışmayan eşi ve çocuk sayısına göre) her ay net maaşına ilaveten ödenen Asgari Geçim İndirimi (AGİ) uygulaması geldi. Vergi iade zarfları vatandaş açısından da, işvereni açısından da ekstra kırtasiye yükü getiriyordu. Ve kayıtdışını azaltmaya yönelik katkısı da tartışılırdı... Çünkü vergi iadesi zarflarında yazılı olan fişlerin bir kısmının başkalarının alışverişlerine ait olduğuna dair bulgulara incelemelerde sıkça rastlanıyordu... Evet, fiş toplamak suretiyle vergi iadesi uygulamasının ortadan kalkması kırtasiye yükünü de kaldırdı, vergi iade zarflarına gerçekte yapılmamış bir başkasına ait belgenin yazılması imkanını da kaldırdı. Ancak fiş kesmeye gönüllü olmayan satıcının müşteri tarafından zorlanması imkanı da vergi iadesiyle birlikte kalkmış oldu.KREDİ KARTINA BONUSKayıtdışı ile mücadele için müşterilerin yine satıcıları fiş kesmeye zorlaması gerekir. Kredi kartlarıyla yapılan alışverişlerin teşvikiyle bu sağlanabilir. Bankaların kredi kartlarıyla yapılan alışverişlere hediye puan-bonus vermesi gibi, Maliye’de kredi kartlarıyla yapılan alışverişler için vatandaşa ekstra puan-bonus imkanı sağlayabilir. Birkaç kez bu yönde Maliye’nin hazırlık yaptığına dair basında haberler de yer aldı. Ama sonuçlanan bir çalışma olmadı. Kredi kartıyla yapılan alışverişlerin tümü Maliye’nin bilgi sistemine elektronik olarak otomatik aktığından, kredi kartıyla yapılan alışverişlerde kayıt dışı satış ihtimali de kendiliğinden ortadan kalkıyor.",2024-10-15 10:56:32
65 yaş üstünün vergi beyanı için son bir hafta,https://www.hurriyet.com.tr/yazarlar/ahmet-karabiyik/65-yas-ustunun-vergi-beyani-icin-son-bir-hafta-41536788,"Yani yasak kalkana kadar beyanname vermek zorunda değiller. Beyana tabi; kira geliri elde eden, gayrimenkul satış kazancı elde eden, yurtdışı faiz geliri elde edenler... Bu kişiler normalde geçen yılki gelirlerini nisan sonuna kadar beyan etmeleri gerekiyordu. 518 sıra no.lu Vergi Usul Kanunu (VUK) Tebliği (Md. 5) ile mücbir sebep halinde oldukları kabul edildiğinden yasak kalkana kadar beyanname verme zorunlulukları kaldırılmıştı. (Beyana tabi gelirleri gayrimenkul sermaye iradı, menkul sermaye iradı ve diğer kazanç ve iratlardan oluşan mükellefler) Bu kişiler için sokağa çıkma yasağı devam ettiği için, yasak kalktıktan sonraki 15 gün içinde gelir vergisi beyannamesi verebilecekler. GERİ SAYIM BAŞLADI65 yaş üstünde olmasına rağmen, 1 Haziran itibariyle (İçişleri Bakanlığı’nın 29 Mayıs 2020 tarihli genelgesi ile) sokağa çıkma yasağı kaldırılanlar içinse geri sayım başladı. 16 Haziran gün sonuna kadar; 2020/Şubat dönemi muhtasar ve KDV beyannamesini,2019 yılına ilişkin yıllık gelir vergisi beyannamesini,2020 yılı I. geçici vergi dönemine ait geçici vergi beyannamesini, verip tahakkuk eden vergileri de ödemeleri gerekiyor. BELGELENDİRME GEREK Yasağı kaldırılan 65 yaş üstü kişiler; işletme sahipleri, esnaflar, tüccarlar, sanayiciler, serbest meslek sahipleri ve çalışanlar. Bu kişilerin sokağa çıkma kısıtlamasından muaf olduklarını; SGK hizmet belgesi, vergi kaydı, şirket yetki belgesi, oda ve birlik kimliği belgelerinden birisiyle belgelendirmeleri de gerekiyor. (2 Haziran 2020 tarihinde Gelir İdaresi Başkanlığı’nın internet sitesinde yayımlanan duyuru) Ticari, zirai ve mesleki kazanç yönünden gelir vergisi mükellefiyeti bulunan mükelleflerin ve söz konusu tebliğin 3.ncü maddesinde sayılan sektördeki diğer mükelleflerin; 27 Nisan, 27 Mayıs ve 26 Haziran tarihlerine kadar vermesi gereken muhtasar ve KDV beyannameleri için süre 27 Temmuz günü sonuna kadar uzatılmıştı. Bu beyannamelere istinaden tahakkuk eden vergilerin ödeme süreleri de sırasıyla 27 Ekim, 27 Kasım ve 28 Aralık günü sonuna kadar uzatılmıştı. (518 sıra no.lu VUK tebliği, Md.4) İlgili dönem muhtasar ve KDV beyannameleri yönünden ertelenen bu sürelere uygun olarak yine yükümlülükler yerine getirilebilecek. İADE ETMEMİŞ, İÇ ETMİŞGEÇENLERDE bir haberde okumuştum... Bir giyim firmasının elektronik mağazacılığı finans bölümünde 4 milyonluk yolsuzluk yaşanmış. Şirketin finans yetkilisi, müşterilerin hesabına para gönderiyormuş gibi yaparak kendi banka hesabına toplamda 4 milyon lira göndermiş. Suiistimalcinin şahsi hesabına bu paralar, birkaç yıl içinde peyderpey transfer olmuş. İşletmelerde; normalde müşteriye para gönderilmez, bilakis müşteriden (aldığı ürüne karşılık) para tahsil edilir, para transferi aslında tedarikçilere yapılır. Bu olayda ise; müşterilere para gönderilmiş ve gerekçesi de ‘mal iadesi yapan müşterilere, iade ürün bedeli karşılığı olarak yapılan ödeme’ şeklinde kurgulanmış. SUİİSTİMAL SİGORTASI Dolayısıyla firmanın iç kontrol sisteminin zayıflığından faydalanılmış. Belirli ölçeğin üzerindeki işletmelerin iç kontrol sistemini kurup etkinliğini de ölçmeleri gerekiyor. Finans departmanının diğer departmanlardan (mal kabul, muhasebe) talep gelmeden/doğrulamadan bu para transferini yapamıyor olması gerekirdi. Mal iadesi işlemi; işletme içinde depo-mal kabul birimince ‘teslim aldım’ şeklinde doğrulanmadan ve ‘müşteriye ödeme yapılsın’ talebi finansa iletilmeden, normalde müşteriye ödeme işleminin sonuçlanmaması gerekir. Bu durumda; finans departmanındaki dolandırıcının ya şirket içinde başka bir iş ortağı daha var (şebeke) veya finansta ödeme işlemlerinin kontrolünde ciddi zaaflar oluşmuş. Savcılığa intikal etmiş olay sonrası şirket, iç kontrol sisteminin etkinliğini tekrardan gözden geçirecektir... Ayrıca bu tip yolsuzluklara karşı sigorta şirketlerinin ‘emniyeti suistimal poliçeleri’ de var. Olası yolsuzluk risklerine karşı bir yandan iç kontrol sistemi etkinleştirilirken diğer yandan riskleri minimize etmek için ‘emniyeti suistimal sigortası da’ ilave bir önlem olacaktır.",2024-10-15 10:56:34
Cem Yılmaz villası için vergi ödeyecek mi?,https://www.hurriyet.com.tr/yazarlar/ahmet-karabiyik/cem-yilmaz-villasi-icin-vergi-odeyecek-mi-41531399,"Cem Yılmaz, öteden beri vergi rekortmenleri listesine girmekte zorlanmıyor. Uzun yıllar gurur listesinde hep en üst sıralarda yer aldı. Tabi ki; sinemadan, gösterilerinden ve oynadığı reklamlardan elde ettiği  gelirlerinden dolayı rekortmen listesine giriyordu.Yılmaz’ın; satış olmasa da, her durumda villasından dolayı ödemek zorunda olduğu vergisel yükümlülükleri de var... Villanın kayıtlı olduğu Sarıyer Belediyesi’ne emlak vergisini, rayiç-vergi değeri üzerinden (binde 2 oranında) düzenli olarak her yıl ödemek durumunda. Aylık 50 bin liralık kira gelirini tahsil ettiği sürece her yıl mart ayında gelir vergisi beyan etmek-ödemek durumunda. Villasını satarken tapuda kendi hissesine düşen oranda (yüzde 2)  harç da ödemek zorunda. (Alıcı için de yüzde 2 oranında tapu harcı var.) Ancak; villayı sattıktan sonra elde edeceği kazanç üzerindense, bir vergi ödemesi gerekmiyor.KAZANÇ İÇİN ÖDEMEYECEKZekeriyaköy’ deki villası için emlak vergisi ve kira gelirinin vergisinin ödenmesinde hiç tereddüt yokken gayrimenkul satış kazancı içinse vergi ödenmeyecek. Nedeni; gayrimenkulün 2012 yılında satın alınmış olması... Yani; alış tarihinin üzerinden beş tam yıl geçmiş olması... Konut, işyeri, arsa vb. gayrimenkullerini edinim tarihinin üzerinden 5 yıl geçtikten sonra satanlar, gelir vergisi ödemiyorlar. Kazancın büyüklüğünün de önemi yok, yüzbinlerce liralık kazanç da olsa, milyonlarca liralık kazanç da olsa bir şey değişmiyor, gelir vergisi ödenmiyor. DAHA AZ OLABİLİRAlım tarihinin üzerinden beş tam yıl geçmeden mülkünü satan kişilerin, elde ettikleri kazanç üzerinden beyanname vermeleri gerekiyor. 2020’de elde edilen kazançlar için, 2021 Mart ayında beyanname verilmesi gerekecek. Beyanname verecek mülk sahipleri; ‘vergi hesabında kazanç tutarını’, istisna ve enflasyon etkisini dikkate alarak azaltabiliyor ve dolayısıyla daha az vergi ödeme imkânı elde edebiliyorlar.  2020’de elde edilen gayrimenkul satış kazançlarından 18 bin liralık istisna düşülebiliyor. Enflasyon etkisinin kazançtan düşülmesi içinse; alış ve satış üfe endeksleri arasında yüzde 10’dan fazla fark oluşması gerekiyor. (Satışın yapıldığı aydan bir önceki ay ve alışın yapıldığı aydan bir önceki ay endeksleri dikkate alınıyor.)BEŞ YILIN HESABI2016 ve sonrasında mülkünü alıp, 2020’de satıp kazanç elde edenler için tereddüt yok. 18 bin liralık istisnayı aşan kazanç üzerinden gelir vergisi beyannamesinin 2021 Mart ayında verilmesi gerekiyor. 2015 yılında mülkünü almış olanlar için, alım tarihi (gün, ay) ile 2020’deki satım tarihi (gün, ay) arasında 5 yıllık sürenin tam olarak dolup dolmadığının irdelenmesi gerekiyor.2014 ve daha önceki yıllarda mülk edinmiş kişilerin 2020’de gayrimenkullerini satıp kazanç elde ettiklerinde de tereddüt yok. 5 yıl dolduğu için ne kadar kazanç elde edilmiş olursa olsun, gelir vergisi ödenmeyecek.MİRAS OLAN MÜLKTE NE OLACAK?GEÇENLERDE bir sohbette; Yakub Kambir, babası Sıddık Kambir’den miras kalan gayrimenkulünü satarken “vergisi olacak mı” diye sordu... Yakup Bey’in gayrimenkulünün vergisel durumuna değineceğim ama öncelikle “Samsun- Amasya- Çorum üçgenindeki şampiyonlara” dair anlattıklarını sizlere özetlemek istiyorum. Bu vesileyle ay yıldızlı bayrağımızı geçen asırda defalarca göndere çektiren şampiyonları anmak istedim. “Babam da çocukluğunda (ilerde şampiyon olacak) arkadaşlarıyla güreşirmiş. Mahmut Atalay (1966 Dünya Şampiyonu, 1968 Olimpiyat Şampiyonu) Adil Candemir ( 1948 Olimpiyat ikincisi, 1949 Avrupa Şampiyonu) Hamit Kaplan (1956 Olimpiyat Şampiyonu) Çorum ve Amasya’da yetişmiş geçen asrın şampiyon güreşçilerinden... Sonra yine komşu şehir Samsun’dan Yaşar Doğu’nun (1948 Olimpiyat Şampiyonu, 1951 Dünya Şampiyonu) müsabakalarını anlatırdı. Sonraki kuşaklardan Amasyalı Mahmut Demir’i de (1993 Avrupa şampiyonu, 1994 Dünya Şampiyonu, 1996 Olimpiyat Şampiyonu) hatırlamak lazım. Bu şehirlerin toprakları, şampiyon yetiştirmeye elverişli. Üzerinde durulmalı...” Yakub Bey’e dönemin zor koşullarında kazanılmış şampiyonlukları hatırlattığı için teşekkür edip sorusuna dönelim... Vergi mevzuatına göre; miras yoluyla edinilen mülkler satıldığında gelir vergisi ödenmiyor. Miras yoluyla edinilen mülkler (beş yıldan daha kısa bir sürede) satılmış olsa da, elde edinilen kazançlar için gelir vergisi hesaplanmıyor.",2024-10-15 10:56:36
Ortak alan vergi muafiyetini kaldırır mı?,https://www.hurriyet.com.tr/yazarlar/ahmet-karabiyik/ortak-alan-vergi-muafiyetini-kaldirir-mi-41520591,"Normalde muafiyet için tüm koşullar uygun. Ama yararlanamıyorum emlak vergisi muafiyetinden, vergi ödemem gerektiği belirtiliyor. Nedeni de; normalde 185 m2 olarak ölçülen evimin, otopark, depo ve asansör boşlukları hesaba katıldığında 260 m2 olarak ölçülmesi. Ortak alanlardan daireye düşen pay dikkate alındığında konutumun ‘brüt 200 m2’yi aşması’ nedeniyle muafiyetten yararlanamıyorum. Okurum Gültekin Yetik iletti bu mesajı... Evet, genelde belediyelerin görüşü bu yönde. Yani; ortak alanlardan gelen paylar da dikkate alınarak, brüt m2 hesabı daha yüksek hesaplanıyor ve ortak alan hariç binanın dıştan dışa yüzölçümü 200 m2’nin atında iken, ortak alandan gelen paylar sonrası 200 m2’nin üzerine çıkabiliyor.OTOPARK AYRINTISIVatandaşlar konuyu Maliye’ye de sormuş ve yine aynı cevabı almışlar. Site içerisindeki dairesinin normalde 173 m2 brüt alanı olduğunu belirten kat malikine, sitenin kapalı otoparkından gelen (dairenin arsa hissesine göre hesaplanan) 86 metrekare de dikkate alınarak dairenin dıştan dışa yüzölçümü 259 metrekare olarak hesaplandığı belirtilmiş. Ve dolayısıyla “sıfır oranlı emlak vergisi avantajından yararlanamayacağı” belirtilmiş. (İstanbul Vergi Dairesi Başkanlığı’nın 04 Şubat 2019 tarih ve 109945 sayılı özelge.)Bazı vatandaşlar yargıya da taşımış konuyu. Yargı ise ortak alanlardan dolayı dairenin brüt m2 sine ilave edilen alanların, vergi muafiyetini kaldırmayacağını belirtmiş. İzmir 4’üncü vergi mahkemesi kararında “Bağımsız bölümün (dairenin) brüt alanına, ortak alanlardan gelen payın yeniden eklenmesine olanak bulunmadığı” vurgulanıyor. (Esas No: 2016/860, Karar No: 2016/1506) Belirtilen brüt alana; yeniden ortak yerlerden gelen payın ilave edilmesi suretiyle, konutun brüt 200 m2 sınırını aştığından yola çıkılarak vergi avantajının kaybolmasının hukuka uygun olmadığı belirtiliyor. ÜST MAHKEMEBu karara belediye itiraz edip üst mahkemeye gitmiş. İzmir Bölge İdare Mahkemesi de konuyu incelemiş ve o da belediyenin yaptığı işlemi uygun görmemiş. (Belediyenin istinaf başvurusu reddedilmiş.) Dolayısıyla ortak alanlardan gelen payın dikkate alındığı brüt metrekare hesabına karşı dava açan vatandaş, üst mahkeme tarafından da haklı bulunmuş. (3.Vergi Dava Dairesi, E.2017/69, K.2017/383)Danıştay 9’uncu Dairesinin de “ortak alanların eklenmesi sonucunda 200 m2’yi aşan dairelerin vergi muafiyetinden yararlanabileceği yönünde” kararı var. Ankara ili, Çankaya ilçesinde normalde 170 m2 olan dairenin, 210 m2 olduğu ileri sürülerek emlak vergisi muafiyetinden yararlanamamasını hukuka uygun bulmamış. İlk derece mahkemesinin bu yöndeki (muafiyetten yararlanabileceği yönündeki) kararını onamış. (E.2016/14634, K.2019/1190)Dolayısıyla sıfır oranlı emlak vergisi avantajından yararlanmak için tüm koşulları uygun olmasına rağmen yalnızca ‘ortak alanlardan gelen payların ilave edilmesi suretiyle konutlarının brüt m2’si, 200 m2’yi aşan ve vergi ödeyen mülk sahiplerinin’ yargıya başvurma imkânları da var.",2024-10-15 10:56:38
Hangi işyerleri emlak vergisinden muaf?,https://www.hurriyet.com.tr/yazarlar/ahmet-karabiyik/hangi-isyerleri-emlak-vergisinden-muaf-41517789,"(27 Aralık 2019 Tarihli Resmî Gazete’de Yayımlanan Emlak Vergisi Kanunu Genel Tebliği, Seri No: 76) İşyerlerinde emlak vergisi; büyükşehir olan iller için binde 4, diğer illerde binde 2 oranında hesaplanıyor. Binde 2 veya binde 4 oranlarının uygulandığı Emlak Vergisi rayiç değeri (matrah) binanın; arsa (payı) değeri ve inşaat maliyet değerinin toplamından oluşuyor.Bazı işyerleri için emlak vergisi muafiyeti de var... Organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalar daimi bina vergisi muafiyetine tabi. (Emlak Vergisi Kanunu Md.4/m.)  Muafiyetin uygulanmasına yönelik yaşadıkları tereddütleri işletmeler, Maliye’ye sormuş ve konuyu netleştirmek istemişler. Maliye’nin yaptığı açıklamalar (özelgeler) çerçevesinde vergi muafiyetini örneklerle ele alıyoruz...İNŞAATI TAMAMLANMAMIŞ BİNALARBazı işyerlerinde; henüz inşaat tam olarak bitmemiş, tapu belgesi alınamamış ancak fiilen üretime başlanmış olabiliyor. Bu durumdaki işyerinin sorusuna cevaben Maliye avantajdan yararlanabileceğini belirtmiş. “Bahse konu taşınmazın, bina olması, organize sanayi bölgesi içerisinde yer alması ve kiraya verilmemesi şartıyla daimi olarak emlak vergisinden muaf tutulması mümkün bulunmaktadır” (Eskişehir Vergi Dairesi Başkanlığı, 29 Ocak 2019 tarih ve E.5113 sayılı özelge)KAPASİTE RAPORU YOKSA YARARLANILABİLİR Mİ?Yapı kullanım izin belgesini almasına rağmen, henüz kapasite raporunu tamamlayamadığından dolayı işletme ruhsatının alamayan işyeri için Maliye, muafiyetten yararlanılabileceğini belirtmiş. İlgili özelgede özetle: “Bahse konu taşınmazın, bina olması ve organize sanayi bölgesi içerisinde yer alması ve kiraya verilmemesi şartıyla daimi olarak emlak vergisinden muaf tutulması mümkün bulunmaktadır” denilmiş. (Kocaeli Vergi Dairesi Başkanlığı, 16 Ocak 2019 tarih ve E.6292 sayılı özelge)MÜLK KİRACIYA VERİLİRSE NE OLACAK?Sanayicilere tanınan vergi avantajının koşullarından birisi de ‘mülkün kiraya verilmemiş olması’.  Mülk sahibi olan işletmenin, söz konusu taşınmazını herhangi bir kiracı yerine, aynı ortaklık yapısına sahip grup/aile şirketlerine kiraya vermiş olması da muafiyetten yararlanmayı engelliyor. Söz konusu fabrika binasının sanayi bölgesinde olmasına rağmen, kiraya verilmesinden dolayı emlak vergisi muafiyetini sonlandırıyor. (Bursa Vergi Dairesi Başkanlığı, 24 Ekim 2018 tarih ve 217704 sayılı özelge)TAPUDA ARSA GÖRÜNEN İŞYERİ MUAF MI?Zirai üretimde kullanılan taşınmazlar için de muafiyet var. (Emlak Vergisi Yasası, Md. 4/h) Üretimde kullanmak şartıyla; makina ve alet depoları, zahire ambarları, samanlıklar, arabalıklar, ağıllar, ahırlar, kümesler, kurutma mahalleri, böcekhaneler, serler (seralar) ve benzeri binalarla, işçi ve bekçi bina, kulübe ve barakaları için emlak vergisi ödenmiyor. Ancak fiilen bina olarak kullanılan bu taşınmazlar eğer tapuda resmen arsa olarak görünüyorsa tereddüt yaşanabiliyor.Antalya Vergi Dairesi Başkanlığı konuya açıklık getirmiş. “Sebze-meyve işlemesi ve paketlemesi yapılan ayrıca meyve bahçenizde ve seranızda kullandığınız makine, ekipman ve hasat kasalarının muhafaza edildiği deponun bina niteliğinde olması, zirai istihsalde kullanılması ve kiraya verilmemesi durumunda daimi olarak bina vergisinden muaf tutulması mümkün bulunmaktadır.” (16 Ocak 2019 tarih ve E.10113 sayılı özelge) -BİTTİ- Not: Yazı dizisinde; tarih ve sayısına yer verdiğimiz özelgelerin tam metinleri vergidoktoru.com.tr adresinden görülebilir.",2024-10-15 10:56:41
10 soruda emeklilerde vergi avantajı şartları,https://www.hurriyet.com.tr/yazarlar/ahmet-karabiyik/10-soruda-emeklilerde-vergi-avantaji-sartlari-41516929,"1)Faiz gelirinde sınır ne kadar?Vergi avantajından yararlanmanın bir koşulu da emekli maaşı dışında gelir elde edilmemiş olması. Ancak emeklinin belli bir tutara kadar elde ettiği faiz, repo vb. geliri varsa; bu gelir, vergi avantajından yararlanmaya engel teşkil etmiyor. Geçen yıl elde edilen faiz repo vb. geliri, gelir vergisi tarifesinin ikinci dilimini aşmıyorsa bu yıl için yine vergi avantajından yararlanılabilecek. Bu tutar her yıl güncelleniyor, 2019 için 40 bin lira olarak belirlenmişti. Neticede; 2019’da elde ettiği faiz, repo vb menkul sermaye iradı tutarı 40 bin lirayı geçmeyen emeklilerin, 2020’de tek konutları için emlak vergisi avantajının devam ettiğini söyleyebiliriz.  2)Almanya’dan emekli maaşı alıyorum, vergi ödenecek mi?Türkiye’deki sosyal güvenlik kurumlarından emekli aylığı alınması durumunda sıfır oranlı bina vergisi uygulamasından yararlanılabilir. Almanya’dan emekli aylığı alanlar vergi avantajından yararlanamıyor.3)Emekliyim ayrıca da çalışıyorum vergi ödeyecek miyim?Emekli maaşına ilaveten yeni gelir elde etmeye başlayanların emlak vergisini ödemeleri gerekiyor.4)İki ayrı konutta hisse varsa vergi var mı?İki ayrı konutu olanların her iki konutu için de vergi ödemeleri gerekiyor. İki konutun metrekare toplamlarının, 200 metrekarenin altında olması da önemli değil.5)Emekliyim, eşimden de ölüm aylığı bağlandı. Vergi ödenecek mi?Sosyal Güvenlik Kurumu’ndan alınan emekli maaşının yanı sıra eşten dolayı da ölüm aylığı alanlar, yasada belirtilen diğer şartları da taşıyorsa sıfır oranlı bina vergisi avantajından yararlanabilir.6)Evimi kiraya verdim, ben de kira ödüyorum. Emlak vergisi ödeyecek miyim?Emekli maaşı dışında başkaca bir geliri olmayanların, sahip olduğu tek konutu kiraya verip kendisi de kirada oturması durumunda sıfır oranlı emlak vergisinden yararlanabilir. Vergi ödemez. (Ankara Vergi Dairesi Başkanlığı, 14 Mart 2012 tarih ve 358 sayılı özelge). Emekliler, kendi tek evini kiraya verip eşine, oğluna ya da kızına ait evde oturduğu durumda ise indirimli emlak vergisinden yararlanamıyor.7)Ayrıca arsam da var ama geliri yok. Avantaj kaybolur mu?Konutu olup ayrıca -gelir elde etmediği- arazisi de olan emekli, 200 metrekareyi geçmeyen tek konutu için emlak vergisi avantajından yararlanabilir. Mükelleflerin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. (Gelir İdaresi Başkanlığı, 23 Mart 2011 tarih ve 032-52 sayılı özelge)8)Yazlığımda artık 12 ay kalıyorum. Vergisi var mı?Emeklinin kendine ait tek mülkü de olsa normalde yazlık için emlak vergisi ödenmesi gerekiyor. Ancak emekli, yazlığında daimi ikamet ediyorsa ve bu onun tek konutu ise 200 metrekareyi de geçmiyorsa sıfır oranlı emlak vergisi avantajından yararlanabilir. (GİB Muğla Vergi Dairesi Başkanlığı, 17 Şubat 2016 tarih 15 sayılı özelge).9)Lojmanda oturanlar, kiraya vermediği evi için vergi öder mi?Emekli aylığı dışında geliri olmayanlar; kira geliri elde etmediği boşta olan 200 metrekareyi geçmeyen tek konutu için emlak vergisi ödemez. Eşinin görevinden dolayı lojmanda oturan ve kendi adına olan konutundan kira geliri de etmeyenler de bu konutu için emlak vergisi ödemez. (Kayseri Vergi Dairesi Başkanlığı, 21 Mart 2011 tarih ve 20-25-19 No’lu özelge).10)Kentsel dönüşümle yıkılan bina için arsa vergisi mi ödenecek?Tek konutu için emlak vergisi ödemeyen emeklinin, bu konutu kentsel dönüşüm kapsamında yıkıldığında vasfı artık arsaya dönüşür. Ve arsalar için de sıfır oranlı emlak vergisi avantajı söz konusu değil. Dolayısıyla (Arsaya dönüştüğü yıldan sonraki yıl için) arsanın emlak vergisinin de ödenmesi gerekir. Ancak gayrimenkul üzerine yeni bina inşa edildiğinde, yasanın aradığı şartlar da devam ediyorsa (emekli aylığı dışında gelir olmaması, brüt 200 metrekareyi geçmeyen tek konut için) yeni daire için de tekrar vergi avantajından yararlanılabilir. (İstanbul Vergi Dairesi Başkanlığı, 28 Ocak 2019 tarih ve 88489 sayılı özelge)YARIN: Hangi işyerleri emlak vergisinden muaf?",2024-10-15 10:56:44
Emlak vergisi nasıl hesaplanır?,https://www.hurriyet.com.tr/yazarlar/ahmet-karabiyik/emlak-vergisi-nasil-hesaplanir-41515987,"Yeniden değerleme oranı yüzde 22.58 olarak açıklanmıştı ve bu oranın yarısı olan yüzde 11.29 oranında 2019 yılı vergi değerlerinin artırılması suretiyle bina, arsa ve arazilerin 2020 yılı vergi değerleri belirlendi. (27 Aralık 2019 Tarihli Resmî Gazete’ de yayımlanan Emlak Vergisi Kanunu Genel Tebliği, Seri No: 76) Örneğin; geçen yıl bir konutun değeri 100 bin lira ise o mülkün ‘vergi değeri’ bu yıl 111 bin 290 liraya çıktı. (100 bin liranın üzerine yeniden değerleme oranının yarısı -yüzde11.29- uygulandığında...)BİNDE BİRİ KADARBu rayiç değerin binde biri kadar da (111.29 lira) bu yıl için ödenecek emlak vergisi hesaplanır. (Vergi değerinin hesabında bin liraya kadar olan kesirler dikkate alınmıyor.) Aynı değerdeki (2019 için 100 bin lira, 2020 için 111 bin 290 lira) konutun büyükşehir sınırları içinde yer alan bir konut olduğu varsayıldığında ise bu kez oran binde 2’ye çıktığından, ödenecek emlak vergisi 222.58 lira olarak hesaplanır. Belediyelerin vezneleri vasıtasıyla veya internetten kredi kartıyla ödeme yapılmak istendiğinde, direkt ödenecek emlak vergisi çıkıyor vatandaşın karşısına... Ödenecek emlak vergisinin hesabı yukarıda açıkladığımız emlak vergisi değerine, tabloda yer alan oranlar uygulanarak ödenecek emlak vergisi tutarı netleştiriliyor. Konutlarda ve işyerlerinde arsa (payı) değeri ile binanın inşaat maliyeti toplamından emlak vergisi matrahı oluşuyor.İŞYERİ GÖRÜNEN KONUTLARDA VERGİHalihazırda konut olarak kullanılmasına rağmen, belediyeye ilk bildirimi işyeri olarak yapılmış gayrimenkuller de olabiliyor. Bu durumda yüksek orandan (işyeri olarak) iki kat fazla emlak vergisi ödenmiş oluyor. Benzer durumda olan mükellefler yüksek oranlı emlak vergisi ödemek yerine ilgili belediyeye başvurarak, fiilen konut olarak kullandıkları mülkleri için düşük oranlı (konut) emlak vergisi ödeyebilirler. ( İstanbul Vergi Dairesi Başkanlığı, 14 Kasım 2017 tarih ve 455314 sayılı özelge)GÜNLÜK KİRALANAN EVLERDE VERGİTapuda konut olarak kayıtlı olan gayrimenkullerin günlük-saatlik kiralama yapılması durumunda konut sahipleri emlak vergilerini düşük oranlı konut olarak değil daha yüksek oranlı işyeri olarak ödemek durumundalar. Gayrimenkul fiziki olarak işyeri olarak kullanıldığından işyerinin tabi olduğu orandan emlak vergisi ödenmesi gerekir. (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)4 YILDA BİR KOMİSYONLAR BELİRLİYORHer dört yılda bir ‘takdir komisyonları’ mülklerin arsa değerlerini yeniden belirliyor. En son 2018 için arsa değerleri takdir komisyonları tarafından (2017 yılında) belirlenmişti. 2018 için belirlenen değerin üzerine, yeniden değerleme oranı dikkate alınarak takip eden üç yıl için de (2019, 2020 ve 2021) mülklerin rayiçlerinin otomatik olarak yeniden belirlenmesi öngörülüyor. Takdir komisyonlarına; belediyeden, Maliye’den, tapu müdürlüğünden, ticaret odasından, ilgili muhtarlıklardan... üyeler katılarak değer tespit çalışması yapılıyor.ÖDENMEDİĞİNDE CEZASI NE KADAR?Emlak vergisi süresinde ödenmeyen mülk sahipleri için, aylık yüzde 1.6 oranında gecikme zammı işletilmesi söz konusu olacak.İLK YIL VERGİ YOK2020’de satın alınan evin emlak vergisini alıcı ödemez, satıcı öder. Alıcı ilk yıl vergi ödemez, yalnızca belediyeye bildirim verir. Alıcı için ilk emlak vergi ödemesi 2021’de başlar.YARIN: Emlak vergisi avantajından yararlanmanın püf noktaları",2024-10-15 10:56:46
65 yaş üstü emlak vergisi ödeyecek mi?,https://www.hurriyet.com.tr/yazarlar/ahmet-karabiyik/65-yas-ustu-emlak-vergisi-odeyecek-mi-41515088,"22 Mart’tan itibaren başlamıştı sokağa çıkma yasağı. Koronavirüsle mücadele kapsamında 65 yaş üstü vatandaşlar için yaklaşık 50 gündür bu yasak devam ediyor. Tabii ki bu vatandaşlarımız için vergisel yükümlülükler de ertelendi. 518 seri numaralı Vergi Usul Kanunu (VUK) Genel Tebliğiyle (md.5) 65 yaş üstü kişilerin ‘mücbir sebep’ halinde olduğu kabul edildi. Sokağa çıkma yasağının sona ermesinden sonra vergisel yükümlülüklerini yerine getirebilecekler.GELİR VERGİSİ UZADIGelir vergisi beyannameleri için açıklama yapmıştık önceki yazılarda... Normalde mart sonuna kadar verilmesi gereken gelir vergisi beyannamesi tüm beyanname verecek vatandaşlar için nisan sonuna kadar uzatılmıştı. 65 yaş üstü beyana tabi gelir elde eden mükellefler içinse, sokağa çıkma yasağının bitmesinden sonra gelir beyanı yapılabilecek. Yasağın bitmesinden sonraki 15 gün içinde gelir vergisi beyanlarını verebilecekler, ilk taksit ödemelerini de yine aynı sürede yapabilecekler. Okurlarımız şimdi haklı olarak soruyor... 65 yaş üstünde olanlar, emlak vergisi ödemesi için de sokağa çıkma yasağının bitmesini bekleyecek mi?ÖDEME ZAMANIEmlak vergisi için de ödeme zamanı geldi... İlk taksitinin mayıs ayı sonuna kadar ödenmesi gerekiyor. İkinci taksitse kasım sonuna kadar ödenebiliyor. Aslında sokağa çıkma yasağı kapsamına giren mükelleflerin mücbir sebep halinde olduğunu kabul eden 518 No’lu VUK Tebliğiyle tüm vergisel yükümlülükler ertelenmiş oluyor. Ancak diğer yandan yine aynı tebliğde “verilemeyen beyanname/bildirimlerin verilme süreleri ile bunlara istinaden tahakkuk eden vergilerin ödeme sürelerinin” uzatıldığı belirtiliyor. Yani; beyanname/bildirim sonucu tahakkuk eden vergilerden bahsediyor yalnızca... Emlak vergisi içinse mülk sahiplerinin her yıl beyanname veya bildirim vermeleri söz konusu değil. (Yalnızca mülk ilk satın alındığında belediyeye bildirim yapılıyor.) Her yıl otomatik olarak yeniden değerleme oranı dikkate alınarak mülkün emlak vergi değeri yeniden belirlenip mülk sahibi adına vergi tahakkuk ediyor.AÇIKLIĞA KAVUŞMALIDolayısıyla şimdi gözler emlak vergisinde... 65 yaş üstü için emlak vergisi ödemesi mayıs sonuna kadar mı yapılacak, yoksa sokağa çıkma yasağının bitmesinden sonraki 15 gün içinde mi yapılacak? 518 No’lu VUK tebliğinde bu sorunun cevabı net olarak belirtilmiyor. Emlak vergisi, milyonlarca gayrimenkul sahibini ilgilendiriyor. 65 yaş üstünde olup da emlak vergisi ödemek zorunda olan mükellef sayısının da yine milyonlarla ifade edilebileceğini tahmin edebiliyoruz. Son ödeme günü olan 31 Mayıs yaklaşırken bu tereddütün giderilmesi, 65 yaş üstü için emlak vergisi ödemesinin sokağa çıkma yasağının bitmesinden sonra yapılıp yapılamayacağının açığa kavuşturulması gerekiyor. Belediyelerin büyük çoğunluğu emlak vergisi tahsilatını internetten de yapabiliyor. Bugün itibariyle emlak vergisinin ilk taksitini ödeyen mükellefler de var. Ancak internetten ödeme imkanı olmayan ve sokağa çıkma yasağı kapsamına dahil olan kişilerin ayrıca değerlendirilmesi de gerekiyor.KİMLER VERGİ ÖDEMEYECEK?Vergi ödememe hakkına sahip mülk sahipleri de var.* En fazla brüt 200 metrekare ve tek konuta sahip olan* Hiç geliri olmayan ev hanımları ve işsizler,* SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler (ve bunların dul ve yetimleri)* Engelliler,* Gaziler,* Şehitlerin dul ve yetimleri, indirimli (sıfır oranlı) bina vergisi uygulamasından yararlanabilirler.Emlak vergisiyle ilgili merak edilen konuları yarın, perşembe ve cuma günü de yazı dizisi olarak ele almaya devam ediyoruz... Gayrimenkullerin 2020 yılı için emlak vergi değerinin nasıl hesaplandığını ve emlak vergisi avantajından yararlanma koşullarının merak edilen ayrıntılarını açıklıyoruz... Yalnızca şahıslara tanınan avantajları değil, sanayici işletmelere tanınan emlak vergisi muafiyetinin koşullarını da örneklerle açıklıyoruz.YARIN: Mülklerin 2020 emlak vergi değeri nasıl hesaplandı?",2024-10-15 10:56:48
Bağışlar vergiden değil kazançtan düşülüyor,https://www.hurriyet.com.tr/yazarlar/ahmet-karabiyik/bagislar-vergiden-degil-kazanctan-dusuluyor-41509801,"Yapılan yardımların tamamı mı vergiden düşer yoksa farklı bir formül mü uygulanır? Yardım yapana sunulan avantajdan ‘vergiden düşme’ diye bahsedilse de aslında ilgili mükellefin hesaplanan vergisinden değil, kazancından düşülür yapılan bağışlar. Yani vergiden değil kazançtan-matrahtan düşülerek bağışçıya vergi avantajı sağlanmış olur.Koronavirüsle mücadele kapsamında milyonlarca kişi evine kapandı. Hayatın akışı yavaşladı, İstanbul bile ‘sakin şehir’ oldu. Zorda kalanları, ihtiyaç sahiplerini anlamak, empati kurmak için ekstra fırsat oluştu herkes için. Yardımlaşmak, dayanışmak bu Ramazan ayında daha da anlamlı hale geldi. Empati kurup yardım yapmayı düşünen vatandaşları, işletmeleri yasalar da teşvik ediyor. Vergi avantajı da sağlanabiliyor yardımseverlere. Yardım yapan kişilerin-kurumların vergiye tabi kazanç elde edip etmediği, yardımların yapıldığı kurumlara göre değişen koşullar da öngörülüyor ilgili yasalarda.KIZILAY VE YEŞİLAYTürkiye Kızılay Derneği’ne ve Türkiye Yeşilay Cemiyeti’ne makbuz karşılığı yapılan nakdi bağış ve yardımların tamamı beyan edilen kazançtan (matrahtan) indirilebiliyor. Şahsen beyanname veren kişiler de, şirket olarak beyanname veren kurumlar da, vergiye tabi kazançlarından Kızılay’a ve Yeşilay’a yaptıkları bağışların tamamını herhangi bir yüzde veya tutar sınırı olmaksızın indirebiliyorlar. (Gelir Vergisi Kanunu Md. 89 ve Kurumlar Vergisi Kanunu Md.10)MİLLİ DAYANIŞMA KAMPANYASI30 Mart 2020 tarihinde Cumhurbaşkanı tarafından milli dayanışma kampanyası başlatılmıştı. Şirketler; kurumlar vergisi hesabında, şahıslar gelir vergisi hesabında Cumhurbaşkanınca başlatılan yardım kampanyasına makbuz karşılığı yapılan bağışların tamamını, vergi matrahının tespitinde kazançtan indirilebiliyor. Dar gelirlilere yardım amacıyla gıda bankacılığı faaliyetinde bulunan dernek ve vakıflara bağışlanan gıda, temizlik, giyecek ve yakacak maddelerinin maliyet bedelinin tamamı da beyan edilen gelirden (matrahtan) indirilebiliyor.YÜZDE 5 SINIRIKamu kuruluşlarına ve vergi muafiyeti tanınmış vakıflara yapılan bağışlar, vergiye tabi kazancın yüzde 5’ine kadar yapıldığında vergi matrahından düşülebiliyor. Genel ve özel bütçeli kamu idareleri, il özel idareleri, belediyeler, köyler ile kamu yararına çalışan dernekler ve Cumhurbaşkanınca vergi muafiyeti tanınan vakıflara, yıllık toplamı beyan edilecek gelirin yüzde 5’ini (kalkınmada öncelikli yöreler için yüzde 10’unu) aşmamak üzere, makbuz karşılığında yapılan bağış ve yardımlar kazançtan indirilebiliyor.VERGİ AVANTAJI‘Vergiden düşme’ diye bahsedilir genelde bu vergi avantajından. Aslında ilgili mükellefin hesaplanan vergisinden değil, kazancından düşülür yapılan bağışlar. Yıllık 100 bin lira kazancı (vergi matrahı) olan bir şirketin -tamamı düşülebilen türde- yaptığı 10 bin liralık bağışın, o şirketin ödenecek vergisine etkisini inceleyelim. Dönem içinde elde ettiği yıllık geliri (350 bin lira) ve yıllık giderleri (250 bin lira) üzerinden hesaplanan 100 bin lira kazanç-matrah için normalde 22 bin lira (yüzde 22) vergi hesaplanır.100 bin lira matrahı olan bu şirketin 10 bin lira da bağış yapmış olduğu varsayıldığında ise bu kez kazanç-matrah 90 bin lira, ödenecek vergi ise 19 bin 800 lira olarak hesaplanır. Dolayısıyla 10 bin liralık bağış, vergiden değil kazançtan-matrahtan düşülerek bağışçıya vergi avantajı sağlar, 2 bin 200 lira daha az vergi ödenmesine neden olur. Kurumlar vergisi mükellefi bir şirket için örneklediğimiz bağışın sağladığı vergi avantajı (ödenecek vergideki azalma) aşağıdaki tablodan daha da ayrıntılı görülebilir.KAZANÇ YOKSA İNDİRİM DE YOKŞahısların veya kurumların yaptığı bağışların indirim konusu yapılabilmesi için beyannamelerinde kazanç oluşması gerektiğini de belirtmekte yarar var. Yani beyannamede matrah beyanında bulunulmamışsa veya zarar beyanında bulunulmuşsa yapılan bağışların indirim konusu yapılma imkânı da olamıyor.",2024-10-15 10:56:49
2019 gelirlerinin beyanı için son günler,https://www.hurriyet.com.tr/yazarlar/ahmet-karabiyik/2019-gelirlerinin-beyani-icin-son-gunler-41504674,"Yasak bittikten sonra 15 gün içinde beyannameler verilebilecek. (518 seri numaralı VUK Genel Tebliği) Kronik rahatsızlığı bulunması nedeniyle sokağa çıkma yasağı kapsamına giren gelir vergisi mükellefleri de, yasağın bitmesinden sonra beyannamelerini verebilecekler. 65 yaşın altında olan kişilerse, aslında mart ayının son gününe kadar gelir vergisi beyannamelerini verebiliyorlardı. Nisan sonuna kadar beyanname verme tarihi uzatılmıştı. (17 Mart 2020 tarihli Vergi Usul Kanunu-VUK- Sirküleri/125) Ve artık süre azaldı... 30 Nisan Perşembe; beyanname vermek için son gün. Gelir vergisi beyanında kritik noktaları yazılarımızda ayrıntılı olarak ele almıştık. Kira geliri, kâr payı, gayrimenkul satış kazancı, hisse satış kazancı elde edenler için... Ancak faiz gelirlerine değinme imkânını bulamamıştık. Okurlarımızdan, çok sayıda soru da iletiliyor bu konuda. Faiz gelirlerinin beyan koşullarına ilişkin merak edilen konuları bugün ele alıyoruz. YURTİÇİ YURTDIŞI AYRIMI Yurtdışı faiz gelirleri vergi kesintisine-stopaja tabi değil. Yurtiçindeki bankalardan elde edilen faiz gelirlerindense bankalar stopaj yöntemiyle vergi hesaplıyor. Stopaj hesaplanmayan, yurtdışındaki bankalardan elde edilen faiz gelirleri beyana tabi. 2019’da elde edilen faizlerin 2 bin 200 lirayı aşması halinde yıllık beyanname ile menkul sermaye iradı (MSİ) olarak beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor. Eurobond’dan elde edilen gelirlerin beyanı için belirlenmiş sınır 40 bin lira. 2019 yılında elde edilen ve 40 bin lirayı aşan eurobond faiz gelirlerinin yıllık gelir vergisi beyannamesi ile gelirin tamamının beyan edilmesi gerekiyor. 40 bin liranın hesabında; başkaca kâr payı geliri, işyeri kirası geliri gibi gelirler de dikkate alınıyor.YURTİÇİ FAİZ GELİRİ 2019’da yurtiçinden elde edilen faiz gelirleri üzerinden stopajla vergi kesildi. Bankalar, müşterilerinin elde ettiği faiz geliri üzerinden vergi hesaplayıp Maliye’ye ödemekle yükümlüler. Yurtiçinden faiz geliri elde edenlerden ayrıca beyanname vermeleri istenmiyor. Tutarın büyüklüğünün de önemi yok, gelir ne kadar yüksek tutarda olsa da beyanname verilmesi gerekmiyor. Kâr ve zarar ortaklığı belgesi karşılığı katılım bankalarından elde edilen kâr paylarında da durum aynı. Katılım bankalarınca, kâr ve zarara katılma hesabı karşılığında ödenen kâr payları için de beyanname vermek gerekmiyor.EN YÜKSEK YÜZDE 40 Gelir vergisi beyanında bulunanlar için en yüksek vergi oranı (98 bin lirayı aşan vergi matrahı için) yüzde 35 olarak uygulanıyordu. 7 Aralık 2019’da Resmi Gazete’de yayımlanan 7194 sayılı yasayla yapılan değişiklik sonrası gelir vergisinde en yüksek vergi oranı yüzde 40’a çıktı. Ve bu oran, aralık ayında resmileşmiş olsa da, 2019 da elde edilen tüm faiz vb. gelirler (menkul sermeye iradı) için geçerli oldu. Dolayısıyla; yurtdışı faiz gelirlerinden (menkul sermaye iradı) dolayı beyanname verecek kişiler de; eğer vergi matrahları da 500 bin lirayı aşıyorsa, aşan kısım için yüzde 40 oranı üzerinden vergi ödeyecekler.",2024-10-15 10:56:51
Salgından dolayı çalışana ve işini kaybedenlere yapılacak ödemeler,https://www.hurriyet.com.tr/yazarlar/ahmet-karabiyik/salgindan-dolayi-calisana-ve-isini-kaybedenlere-yapilacak-odemeler-41499302,"3 milyondan fazla çalışan için, 270 bin işletme tarafından başvuru yapılmış durumda şu ana kadar. Kısa çalışma ödeneğinin koşullarını açıkladığımız yazımızdan (7 Nisan 2020, Hürriyet) sonra okurlarımız özellikle, ödeneğin hesaplanma şekline yönelik çok sayıda soru ilettiler. Daha da somut ifade edersek; “Normalde elime geçen net maaşıma göre, alacağım ödenek arasında ne kadar fark olacak, aylık gelirim ne kadar azalacak” sorusunun cevabı merak ediliyor. Ayrıca KÇÖ alamayacak çalışanlar için de yeni düzenleme (7244 sayılı kanunla) yapıldı...Yeni düzenlemeye göre; ücretsiz izne çıkarılan, iş sözleşmesi fesh edilen işçiler için ne kadar ödeme yapılacağı da merak ediliyor...Her iki konuyu da sırasıyla ele alıyoruz... ÖDENEĞİN HESAPLANMA ŞEKLİİşyerlerinin büyük çoğunluğunda, ‘net ücret’ üzerinden bordro hesaplaması yapılıyor. Bu işyerlerinde çalışanlar, her ay aynı net maaşı banka hesaplarında görürler. Ücreti netten hesaplanan çalışanlar için; brüt ücretin ne kadar olduğu, brütten kesilen vergi ve sigorta primlerinin de çok önemi yoktur aslında…Kısa çalışma ödeneği ise brüt ücret üzerinden, brütün yüzde 60’ı üzerinden hesaplanıyor. (Son 12 ay sigorta primine esas kazanç ortalamasının yüzde 60’ı). Yüzde 60’lık bu oran İlk başta; “maaşım yüzde 40 oranında mı azalacak” gibi bir düşünceye de neden olabiliyor. KÇÖ; brütün yüzde 60’ı üzerinden hesaplansa da, çalışanların büyük çoğunluğu için ödenek, net ücretin daha yüksek bir oranına denk geliyor. 3 bin lira net maaşı olan bir çalışan mesela; net maaşının yüzde 81’ni ödenek olarak alabilecek. FARKI TAMAMLAYABİLİYOR Aşağıdaki tablodan görülebilir. Net ücreti 3 bin lira olan bir çalışan, 2 bin 440 lirayı İŞ KUR’ dan ödenek olarak alabilecek, aylık 560 lira kayıpla bu kritik süreci atlatılabilecek. İsteyen işverenler, İŞKUR’ un ödediği tutar ile çalışanın normalde aldığı net ücret arasındaki farkı tamamlayabiliyor. 3 bin lira net ücret örneği için; çalışanın İŞKUR’dan aldığı 2 bin 440 liraya ilave olarak kendileri de 560 lira ödeme yaptıklarında çalışanın net gelirinde bir düşüş yaşanmamış olacaktır. Kısa çalışma ödeneği üzerinden gelir vergisi ve sigorta priminin kesilmediğini, yalnızca damga vergisi (binde 7.59 oranında) kesintisine tabi olduğunu ayrıca belirtmekte de yarar var. AVANTAJ SAĞLANDIKısa çalışma ödeneği başvurusunda bulunan işverenlere bir avantaj daha sağlandı. (7244 sayılı kanunla İşsizlik Sigortası Kanunu’na eklenen geçici md. 25) İş müfettişlerinin yapacağı uygunluk tespiti beklenmeksizin kısa çalışma ödemeleri başlayacak. 29 Şubat 2020 tarihinden itibaren uygulanmak üzere işverenlerin yaptıkları zorlayıcı sebep gerekçeli kısa çalışma başvuruları için, uygunluk tespitinin tamamlanması beklenmeyecek. İşverenlerin beyanı doğrultusunda kısa çalışma ödemesi gerçekleştirilecek. İlgili düzenlemede; işverenin hatalı bilgi ve belge vermesi nedeniyle yapılan fazla ve yersiz ödemelerin, yasal faizi ile birlikte işverenden tahsil edileceği de belirtiliyor. ÖDENEK ALAMAYANLARAKısa çalışma ödeneği alamayacak çalışanlar için de, 7244 Sayılı Kanunla yeni düzenleme yapıldı. (17 Nisan 2020 tarihli Resmi Gazete) KÇÖ’den yararlanamayan ücretsiz izne çıkarılan ve işine son verilmiş çalışanlara aylık 1.177,20 lira nakdi ücret desteği verilecek. (İşsizlik Sigortası Kanunu’na eklenen geçici 24’üncü madde) Yapılan ödemelerden damga vergisi (binde 7.59 oranında) hariç herhangi bir kesinti de yapılmayacak. ÜCRET DESTEĞİ KOŞULLARI* 17 Nisan 2020 tarihi itibarıyla iş sözleşmesi bulunan ve işveren tarafından ücretsiz izne ayrılan ve kısa çalışma ödeneğinden yararlanamayan işçilere, * 15 Mart 2020 tarihinden sonra İşsizlik Sigortası Kanunu (51’inci madde) kapsamında iş sözleşmesi feshedilen ve bu kanunun diğer hükümlerine göre işsizlik ödeneğinden yararlanamayan işçilere, herhangi bir sosyal güvenlik kuruluşundan yaşlılık aylığı almamak kaydıyla ve 17 Temmuz 2020 tarihini geçmemek üzere, bu süre içinde ücretsiz izinde bulundukları veya işsiz kaldıkları süre kadar günlük 39,24 lira (aylık 1.177,20 lira) nakdi ücret desteği verilecek. Aylık 1.177,20 liralık nakdi ücret desteğinden yararlananlar genel sağlık sigortalısı da sayılıyorlar. ÇALIŞIYORSA CEZA VAR Ücretsiz izne ayrılarak nakdi ücret desteğinden yararlanan işçinin fiilen çalıştırıldığının tespiti halinde ceza da öngörülüyor. İşverene, bu şekilde çalıştırılan her işçi ve çalıştırıldığı her ay için ayrı ayrı olmak üzere aylık brüt asgari ücret tutarında idari para cezası öngörülüyor. Yasada; ödenen nakdi ücret desteğinin de, ödeme tarihinden itibaren işleyecek kanuni faizi ile birlikte işverenden tahsil edileceği belirtiliyor.",2024-10-15 10:56:52
Yasak kalkana kadar 65 yaş üstüne vergi beyanı yok,https://www.hurriyet.com.tr/yazarlar/ahmet-karabiyik/yasak-kalkana-kadar-65-yas-ustune-vergi-beyani-yok-41493746,"65 yaş üstünde ve emekliyim. 31 Mart 2020 Salı günkü ‘Evden çıkmadan gelir vergisi beyanı’ başlıklı yazınızda belirtmiştiniz. ’65 yaş üstü kişiler için; beyanname verme süreleri de, tahakkuk edecek vergilerin ödeme süreleri de, sokağa çıkma yasağının sona ereceği günü takip eden 15’inci günün sonuna kadar uzatıldı’ diye yazmıştınız. Ancak vergi ödemesini yapacağım bankamla da, diğer vergi mükellefi arkadaşlarımla da konuştum. Kimse böyle bir uygulamadan haberdar değil. Bana evden çıkamasam bile vergi borcumu en geç nisan sonuna kadar ödemem gerektiğini de söylüyorlar.RAHAT OLSUNLAR  Maliye’nin son bir ay içinde beyanname verme sürelerini uzatmaya yönelik peş peşe düzenlemeleri oldu. Dünyanın da, ülkemizin de olağan üstü dönemden geçtiği bu günlerde bu ertelemelerden henüz haberdar olamayanlar olabilir. Ama hiç tereddüte gerek yok: 65 yaş üstü kişiler, sokağa çıkma yasağı bitene kadar rahat olsunlar. Şu an beyanname vermek zorunda değiller... Koronavirüsün etkilerinin görülmeye başlanmasıyla ilk olarak gelir vergisinin beyan süresi uzatılmıştı... Mart sonuna kadar yıllık gelir vergisi beyannamesi verilebilecekken, bu süre 30 Nisan’a kadar uzatılmıştı. (17 Mart 2020 tarihli Vergi Usul Kanunu-VUK- Sirküleri/125)MÜCBİR SEBEP 21 Mart saat 24.00’den sonrasında başlayan sokağa çıkma yasağıyla birlikte bu kez 518 seri numaralı VUK Genel Tebliğiyle  (Md.5) 65 yaş üstü kişilerin ‘mücbir sebep’ halinde olduğu kabul edildi. Dolayısıyla 65 yaş üstü gelir vergisi mükellefleri bu yasağın bitmesine kadar beyanname verme-vergi ödeme yükümlülüklerini yerine getirmeyecekler. Sokağa çıkma yasağı bitmesinden sonraki 15 gün içinde beyannamelerini verip ilk taksit ödemelerini yapabilecekler. (Md.6)SÖZLEŞMESİ OLMALIKronik rahatsızlığı bulunması nedeniyle sokağa çıkma yasağı kapsamına giren mükellefler için de aynı durum söz konusu. Söz konusu rahatsızlığın sağlık kuruluşlarından alınacak geçerli belgelerle ispat ve belgelendirilmesi de gerekiyor. Gelir vergisi beyannamesini (veya kurumlar vergisi, KDV veya muhtasar gibi beyannameleri ve bildirimleri...) mali müşaviri aracılığıyla vergi dairesine veren mükelleflerin, mali müşavirleri 65 yaş üstünde ise veya mali müşavirlerinin kronik rahatsızlıkları bulunuyorsa, o kişiler de mücbir sebep halinde kabul ediliyor. Bu mükellefler için de, sokağa çıkma yasağının sona ereceği tarihin bitimini takip eden 15 gün içinde beyannameler vergi dairesine verilebilecek. Ancak bu ertelemeden yararlanabilecek mükelleflerin, mali müşavirleriyle 24 Mart 2020 tarihi itibarıyla geçerli “Aracılık ve Sorumluluk Sözleşmesi” bulunması da gerekiyor.TERZİ KENDİ SÖKÜĞÜNÜ NE ZAMAN DİKECEK?Mali müşavirler; müşterilerinin aylık, üç aylık ve yıllık vergi ödevlerini yerine getirirlerken aynı zamanda kendi vergi ödevlerini de yerine getirmek zorundalar. Müşterilerinin vergi ödevleri ertelenen; 65 yaş üstünde olan veya kronik rahatsızlığı bulunan mali müşavirlerin, kendi vergisel yükümlülükleri için de süreler uzuyor. Sokağa çıkma yasağı kapsamında olan mali müşavirler, kendi vergi beyannamelerini de tabiatıyla sokağa çıkma yasağının kalkmasından sonraki 15 gün içinde verebilecekler. Konuya ilişkin Maliye’nin açıklamaları, 518 sıra No’lu VUK Genel Tebliğiyle yapmıştı. Ayrıca; 2020/3 seri No.lu İç Genelge ile uygulama örneklerle de açıklandı. Her iki düzenlemenin tam metinleri vergidoktoru.com.tr adresinden görülebilir.",2024-10-15 10:56:54
Kısa çalışma ödeneğinin koşulları,https://www.hurriyet.com.tr/yazarlar/ahmet-karabiyik/kisa-calisma-odeneginin-kosullari-41488155,"Binde 7.59 oranında damga vergisi kesintisinden sonra ise 2 bin 977 lira olarak net ödenek hesaplanır. Brüt ücretin yüzde 60’ı üzerinden hesaplanan ödenekle, çalışan bu dönemi nette aylık 818 lira (yüzde 21.5) gelir kaybıyla geçiştirmiş olur.3 bin lira olarak hesapladığımız ödenek örneği, faaliyetin tamamen (en az dört hafta süreyle) durduğu işyerleri için geçerli. Haftalık çalışma süreleri (en az 1/3 oranında) azalan işyerlerinde ödenek hesabının ‘çalışılmayan süreler için’ ayrıca yapılması gerekecektir.Çalışana İŞKUR tarafından en fazla 3 ay boyunca bu ödeme yapılabiliyor.Daha farklı ücreti olan çalışanlar için de aşağıdaki tabloda İŞKUR’dan alınabilecek ödenek miktarları görülebilir.Koronavirüsle topyekün mücadele kapsamında sokağa çıkma yasağı, seyahat yasağı vb. birçok zorunlu kısıtlama getirildi. Hastane, eczane, market, ekmek fırını ve az sayıda üretim işletmesi dışında ticari hayat neredeyse tamamen durdu. Dolayısıyla işyerlerinin büyük çoğunluğu ve bu işletmelerde çalışanlar için, birkaç ay süreceği öngörülen bu durumda gelir elde etmek neredeyse imkânsız. Salgından en az kayıpla çıkmak için, istihdamdaki kayıpları önlemek amacıyla, ödenekten yararlanabilme koşullarında ilave kolaylıklar da sağlandı. ‘İşçi çıkartmamak koşuluna uyan’ işyerlerinde çalışanlar bu kolaylıklardan yararlanabiliyor. (26 Mart 2020 tarihli Resmi Gazete’de yayımlanan 7226 sayılı kanunla, 4447 sayılı İşsizlik Sigortası Kanunu’na eklenen Geçici  Md. 23 )Normalde; bir çalışanın ödenekten yararlanabilmesi için;- Kısa çalışma başlama tarihinden önceki son üç yıl içinde en az 600 gün süre ile işsizlik sigortası priminin ödenmiş olması gerekirken (Ek madde 2), bu süre 450 güne düşürüldü. (Geçici Md. 23) - Kısa çalışma başlama tarihinden önceki son 120 (4 ay) gün hizmet sözleşmesine tabi olması gerekirken (Ek madde 2), bu süre 60 güne (iki ay) düşürüldü. (Geçici Md. 23)Bu ilave yeni düzenlemeden (Geçici Md. 23) yararlanmak için yapılan başvuruların, başvuru tarihinden itibaren 60 gün içinde sonuçlandırılacağı da yine yasa maddesinde belirtiliyor.İŞKUR’a iletilen belgeler inceleme ve uygunluk tespiti sonrasında işverenin başvuru yaptığı e-posta adresine bildiriliyor.Kısa Çalışma Ödeneği hakkında merak edilen diğer kritik soruları da açıklayalım.KÇÖ başvurusu nereye yapılacak? İşverenler; başvurularını bağlı bulundukları İŞKUR birimine elektronik posta ileterek yapabiliyor.COVID-19 virüs salgını nedeniyle, işyerindeki haftalık çalışma sürelerini geçici olarak en az üçte bir oranında azaltan veya süreklilik koşulu aranmaksızın işyerinde faaliyetini tamamen veya kısmen en az dört hafta süreyle durduran işverenler kısa çalışma başvurusu yapabiliyor.HANGİ BELGELERLE BAŞVURULACAK? Kısa çalışma talep formuKısa çalışma uygulanacak işçi listesiÇalışma süresinin azaltıldığını veya faaliyetin kısmen/tamamen durdurulduğunu ortaya koyan belgeler (örneğin: ücret bordroları, puantaj kayıtları, üretimin, hizmetin ve/veya ihracatın azaldığına, siparişlerin ve/veya sözleşmelerin iptal edildiğine dair vb. belgeler)Resmi makamlar tarafından faaliyeti durdurulan işyerleri kapsamında olduğuna dair diğer belgeler.Müfettişler inceleme yapacak mı?İş müfettişleri, başvurudan sonra işverenin kısa çalışma talebinin uygunluğunu denetliyor. COVID-19 salgınından o işyerinin olumsuz etkilenip etkilenmediğine yönelik inceleme yapıyor.Şubeler için ayrı başvuru mu gerekiyor? Birden fazla şubesi olan işyerleri her bir şubesi için ayrı ayrı başvuru yapılması gerekiyor. Başvurular, şubelerin bulunduğu yerdeki İŞKUR birimlerinin e-posta adreslerine iletilecek.Vergi borcu ve SGK prim borcu başvuruya engel mi? İşyerinin SGK prim borcu veya vergi borcu olması kısa çalışma başvurusunu engellemiyor. Bazı teşvik ve uygulamalarda işyeri için en az çalışan sayısı gibi kriterler olabiliyor. KÇÖ için işyerinin çalışan sayısının bir önemi bulunmuyor.Ödenek alanlar için sağlık güvencesi devam ediyor mu?Kısa çalışma uygulaması süresince çalışılmayan günler için Genel Sağlık Sigortası primleri İŞKUR tarafından SGK’ya bildiriliyor. İşçiler ve bakmakla yükümlü olduğu kişiler sağlık hizmetlerinden yararlanmaya devam edebiliyor.İşverenin haklı nedeni varsa sözleşme feshedilebilir mi? İşyerinde kısa çalışma uygulanan dönemde işverenin haklı nedeni yoksa (4857 sayılı İş Kanunu’nun 25/II bendi kapsamında ahlak ve iyi niyet kurallarına aykırılıklar) işveren tarafından işçi çıkarılmaması gerekiyor.Ödemeler ne zaman yapılıyor?Kısa çalışma ödeneği bizzat çalışana yapılıyor. Ödemeler PTT Bank aracılığı ile aylık olarak her ayın beşinde yapılıyor.Not: ‘Kısa Çalışma Ödeneği’ hakkında ilgili yasa maddeleri, yönetmelik ve uygulamaya yönelik İŞKUR’un açıklamalarının tümü bir arada vergidoktoru.com.tr adresinden görülebilir.",2024-10-15 10:56:59
Evden çıkmadan gelir vergisi beyanı,https://www.hurriyet.com.tr/yazarlar/ahmet-karabiyik/evden-cikmadan-gelir-vergisi-beyani-41482222,"Bu kişiler ‘vergiye tabi gelir elde etmişlerse’ Maliye’ye de beyanname vermek zorundalar diğer yandan... Maliye, ilk başta süre uzatımı yaptı... Yıllık gelir vergisi beyannamesi normalde mart ayının son gününe (bugün) kadar vergi dairesine verilebiliyorken, nisan sonuna kadar beyanname verme süresi uzatıldı. (17 Mart 2020 tarihli Vergi Usul Kanunu Sirküleri/125) Ardından ‘65 yaş üstü kişilerin’ ve ‘kronik rahatsızlığı bulunanların’ mücbir sebep halinde olduğu kabul edildi. (VUK Genel Tebliği/518) Dolayısıyla bu kişiler için; beyanname verme süreleri de, tahakkuk edecek vergilerin ödeme süreleri de, sokağa çıkma yasağının sona ereceği günü takip eden 15’inci günün sonuna kadar uzatılmış oldu. Sokağa çıkma yasağı kapsamında olmayan tüm vatandaşlarımıza da, olabildiğince sokağa çıkmamak, evde kalmak, bu kritik günler de uzmanlarca hep ısrarla tavsiye ediliyor... Dolayısıyla nisan sonuna kadar Maliye’ye beyanname vermek zorunda olan kişiler için de ‘evden çıkmamanın’ yöntemleri daha da önemli hale geldi. Maliye’ye beyannamenin hangi yollarla verilebileceğini mart ayı başında ele almıştık aslında... (6 Mart 2020 Hürriyet)Koronavirüs salgınına karşı topyekün mücadele edilen bu günlerde “ Evden çıkmadan beyanname vermenin yöntemlerini” bu kez çok daha ayrıntılı olarak açıklıyoruz...60 YAŞ ÜSTÜ İÇİN EVDEN ALINABİLİYOR60 yaş üzeri ‘kira geliri elde eden mükellefler için’ Maliyeciler kapıya gelip evden beyanname alabiliyor. Engelli mükelleflerden yaşlılığı, engeli veya hastalığı nedeniyle vergi dairesine gidemeyecek durumda olanlar için de aynı hizmet veriliyor. Ve bu hizmeti Maliye, öteden beri veriyor... Belirtilen şartları taşıyan mükellefler, bağlı oldukları vergi dairesini veya Türkiye genelinde Vergi İletişim Merkezi’ni (VİMER - 444 0 189) arayarak randevu isteyebiliyorlar. Gelecek görevliler beyannamelerin doldurulmasında da yardımcı olabiliyor. İNTERNETTEN NASIL BEYANNAME VERİLİR?Evden beyanname alma hizmeti yalnız kira geliri beyannamesi için ve 60 yaş üstü mükellefler için geçerli. 60 yaşından daha genç yaşta olup beyanname vermek zorunda olan kira geliri elde edenler de, yine evden çıkmadan internetten beyanname doldurabilir ve bu beyannameleri Maliye’ye elektronik olarak iletebilir. Kira geliri dışında beyana tabi; ücret, kâr payı, gayrimenkul satış kazancı, yurt dışı faiz geliri elde edenler de internetten beyanname (Hazır Beyan) doldurabiliyor. Ardından, hesaplanan-ödenecek vergiyi de kredi kartından veya internet bankacılığı aracılığıyla ödeyebiliyor. ‘Hazır Beyan’ sisteminden; sadece kira, menkul sermaye iradı (faiz, kâr payı...), ücret veya diğer kazanç ve irat gelirlerini (Gayrimenkul satış kazancı, hisse senedi satış kazancı...) ayrı veya birlikte elde eden mükellefler yararlanabiliyor.10 ADIMDA İNTERNETTEN BEYANNAME DOLDURMAÖrnek olarak; konut kira geliri (gayrimenkul sermeye iradı) elde eden bir vatandaş için internetten beyanname doldurma işlemini aşağıda adım adım sıraladık. İşyeri kira geliri elde edenler de, beyana tabi; ücret, kâr payı, gayrimenkul satış kazancı, yurt dışı faiz geliri elde edenler de aşağıdaki adımlarla ‘Hazır Beyan Sistemine’ giriş yaptıktan sonra gelirlerini ilgili satırlara yazarak, ödeme dâhil tüm yükümlülüklerini, evden çıkmadan internetten yerine getirebilirler. 1) ‘gib.gov.tr’ internet adresinden ‘Hızlı Erişim’ başlığı altında ‘Hazır Beyan’ tıklanıyor. (‘Hızlı Erişim/Hazır Beyan’ seçeneğinin üzerine gelindiğinde Kira, Ücret, Menkul Sermaye İradı, Diğer Kazanç ve İratlar olarak 4 seçenekten biri seçiliyor.) 2) ‘Sisteme Giriş’ tıklanıyor.3) “T.C. Kimlik Numarası ile Giriş” tıklanıyor. (Ayrıca; ‘Kullanıcı Girişi’, ‘Mavi Kart Bilgileri ile Giriş’ ‘Yabancı Kimlik Numarası ile Giriş’ ve ’e-Devlet Yöntemi ile Giriş’ seçenekleri de mevcut.) 4) Sırasıyla “kimlik numarası”, “doğum tarihi” ve diğer güvenlik soruları cevaplanıyor. 5) Ekranın solundaki menüden ‘Beyanname Doldur’ tıklanıyor.6) “2019 Beyanname Doldur” tıklanıyor.7) İrtibat telefonu ve “Gayrimenkulün Türü, Kira Gelirinin Ait Olduğu Yıl, Elde Edil. Süre (Ay), Hisse (%), Yıllık Kira Geliri (Hisseye Düsen), İl / İlçe, Adres” bilgileri giriliyor. (3.A - BEYAN EDİLECEK GAYRİMENKUL SERMAYE İRADI - KİRA GELİRLERİNİZ)8) Götürü gider yöntemi seçilirse istisna sonrası gelirin yüzde 15’i gider olarak gelirden düşülüyor. Gerçek gider yöntemi seçilirse gider tutarları ilgili satıra yazılıyor. (4. GİDER TÜRÜ VE TUTARINA İLİŞKİN BİLGİLER) İstisnadan faydalanılma imkânı yoksa istisna satırı siliniyor. (Konut kira gelirleri için 5 bin 400 lira.) İstisna ve giderlerden sonraki gelir tutarı netleşiyor.9) Eğitim ve sağlık harcamaları, özel sigorta masrafları varsa yapılan bağışlar, geçmiş yıl zararları ‘5. GELİRDEN YAPILACAK İNDİRİMLER’ başlığı altındaki ilgili satırlara yazılarak gelirden (yasal sınırlar dikkate alınarak) beyannameden düşülüyor.10) Artık, vergiye tabi gelir (matrah) netleştiğinden bu tutar üzerinden gelirin büyüklüğüne göre vergi hesaplanıyor. (6. VERGİ HESAPLAMA) Yüzde 15’den başlayıp, yüzde 20, yüzde 27, yüzde 35 ve yüzde 40 oranında gelir vergisi hesaplanıyor.Ödenecek gelir vergisine ilaveten beyannamenin damga vergisi olan 89,10 lira da en alt satırda otomatikman hesaplanır. Herhangi bir gelir vergisi ödemesi çıkmamış olan ancak beyanname verme zorunluluğu olan mükellefler için de damga vergisi (89,10 TL) ödenmesi gerekeceğinden bu ödemenin de ihmal edilmemesi gerekiyor.Beyanname öncelikle taslak olarak kaydedilebiliyor. Taslağın üzerinden yapılacak kontroller sonrasında bir düzeltme işlemine gerek görülmüyorsa artık beyanname onaylanıp tahakkuk fişi de oluşabilir ve bu fişte yer alan vergiler de ödenebilir hale gelmiş olur.Ödenecek gelir vergisinin ilk taksiti normalde mart sonuna kadar ödenebilirken Maliye bu süreyi nisan sonuna kadar uzattığından 30 Nisan’a kadar verginin ilk taksiti ödenebilecek. İkinci taksitse 4 Ağustos 2020 (31 Temmuz 2020 resmi tatile rastladığından) tarihine kadar ödenebilecek. Ödeme için ekranın sol tarafında yer alan “Anlaşmalı Banka Kartı-Kredi Kartı ile Ödeme” sekmesi tıklanarak işlem sonuçlandırılabiliyor.",2024-10-15 10:57:01
2019’da gayrimenkulünü satanlar için kritik noktalar,https://www.hurriyet.com.tr/yazarlar/ahmet-karabiyik/2019da-gayrimenkulunu-satanlar-icin-kritik-noktalar-41476067,"Mart ayının sonuna kadar Maliye’ye verilmesi gereken gelir vergisi beyannameleri, nisan sonuna kadar verilebilecek. (17 Mart 2020 tarihli Vergi Usul Kanunu Sirküleri/125) Böylece; beyanname üzerinden tahakkuk eden verginin ilk taksiti de (31 Mart yerine) 30 Nisan’a kadar ödenebilecek.Şimdi mülkünü satıp kazanç elde edenler için kritik noktalara göz atalım...Vergilendirme için en önemli koşul, mülkün alım tarihinin üzerinden beş yıl geçip geçmediği hususu...Gayrimenkulünü satan mülk sahipleri için konuyu üç farklı senaryo üzerinden açıklayalım: 1) Eğer gayrimenkulün alım tarihinin üzerinden beş yıl geçmişse bu kazanç için vergi istenmiyor. Kazancın ne kadar yüksek olduğunun da önemi yok. Dolayısıyla 2013’de ve daha önceki yıllarda mülk edinip, 2019’da satanlar gelir vergisi beyannamesi de vermeyecekler, vergi de ödemeyecekler. 2) 2015 ve sonrasında alınmış ise bu kez istisnayı (14 bin 800 lira) aşan kazanç üzerinden vergi hesaplanması  gerekecek. Alış ve satış üfe endeksleri arasında yüzde 10’dan fazla fark varsa vergi hesabında bunun da vergiyi azaltıcı etkisi olacaktır. Aşağıdaki tabloda, vergiye tabi kazanç oluşmuş satış işlemi için vergi hesaplaması örneği yer almakta. 3) 2014 yılında mülkünü almış olanlar için, alım tarihi (gün, ay) ile 2019’daki satım tarihi (gün, ay) arasında 5 yıllık sürenin tam olarak dolup dolmadığının irdelenmesi gerekir.Ayrıca, 9 Aralık 2019’da Resmi Gazete’de yayımlanan 7194 sayılı yasa ile vergi oranlarında yapılan değişikliğin de dikkate alınması gerekebilir. Gayrimenkul satış kazancında da (değer artış kazancı) matrahı 500 bin lirayı aşan kişiler, beyannamelerinde yüzde 40 oranında vergi hesaplayacaklar. Normalde gelir vergisinde en yüksek oran (98 bin lirayı aşan vergi matrahı için) yüzde 35’di. Artık yüksek değer artışı kazancı gelir elde edenler (500 bin lirayı aşan vergi matrahı için) yüzde 40 oranında vergi ödeyecekler.Örnek Vergi Hesabı: 2017 Haziran’da 400 bin lira ödeyerek aldığı konutu; 2019 Haziran’da 750 bin liraya satan vatandaş için elde ettiği 350 bin lira kazancın vergisinin nasıl hesaplanacağını açıklayalım... İlk başta 350 bin lira olarak görünen kazanç, yasada tanınan hakların vergi hesabına dahil edilmesiyle daha düşük hesaplanabilecek, dolayısıyla daha az vergi ödenebilecek. İstisna (14 bin 800 lira) ve enflasyon etkisi (218 bin 658 lira) dikkate alındığında kazanç 131 bin 341 lira olarak hesaplanacağından, vergi de otomatikman daha az hesaplanacaktır.Enflasyon endekslerini vergi hesaplamasına dahil edebilmek için alış ve satış tarihleri arasındaki Yurt İçi Üretici Fiyat Endeksi (Yİ-ÜFE) artış oranının yüzde 10’un üzerinde olması gerekiyor. (Satışın yapıldığı aydan bir önceki ay ve alışın yapıldığı aydan bir önceki ay endeksleri.) 2019 Mayıs (456,74) ve 2017 Mayıs (295,31) endeksleri arasındaki farkın (161,43) yüzde 10’dan fazla (yüzde 55) olmasından dolayı, endeksleme uygulaması vergi hesabında dikkate alınabiliyor.Miras kalan mülk satıldığında vergi yokMiras yoluyla edinilen mülklerin vergisiz satışı için beş yıl koşulunun olmadığını da ayrıca belirtmekte yarar var. Miras ya da bağış yoluyla ivazsız (karşılıksız) edinilmiş taşınmazlar beş yıllık süre dolmadan satılmış olsa da kazanç üzerinden -değer artış kazancı- vergi ödenmiyor. Kazancın büyüklüğünün de önemi yok... Elde edilen satış kazancının ne kadar olduğu da dikkate alınmaksızın her durumda değer artış kazancı hesaplanmıyor.",2024-10-15 10:57:03
Patronlara da vergi iadesi var,https://www.hurriyet.com.tr/yazarlar/ahmet-karabiyik/patronlara-da-vergi-iadesi-var-41469685,"Vergi iadesinin nedeni de; mülk sahibine yıl içinde kira ödemesi yapılırken aynı zamanda Maliye’ye de (kiracı işyeri tarafından) vergi ödenmesi...Patronların yararlanabileceği vergi iadesinin nedeni de aynı... Yıl içinde vergilemenin başlaması... Geçen yıl hissedarlarına kâr payı ödeyen şirketler, aynı zamanda Maliye’ye de stopaj ödediler. Örneğin bir patrona, ortağı olduğu şirketten brüt 100 bin lira (net 85 bin lira) kâr payı ödenmişse, 15 bin lira da Maliye’ye stopaj ödemesi yapılmıştır. Aşağıdaki tablodan da görüleceği üzere; 2019’da net 85 bin lira kâr payı alan şirket patronu, 5 bin 200 lira da Maliye’den vergi iadesi alabilir. Şirket; yıl içinde bu kâr payı için, Maliye’ye zaten 15 bin lira ödemişti. Mart ayının sonuna kadar verilecek gelir vergisi beyannamesinde, patron için ilk başta 9 bin 800 lira vergi hesaplanır. Ödenen vergi (15 bin lira), hesaplanan vergiden (9 bin 800 lira), daha yüksek tutarda olduğundan aradaki fark (5 bin 200 lira) patrona vergi iadesi olarak ödenir. Tablo üzerinden başkaca örnek kâr payı tutarlar için de vergi iadesi tutarları görülebilir. Brüt 461.600 liraya kadar elde edilen kâr payları için vergi ödenmesi gerekmiyor. Yıllık brüt 461 bin 600 lirayı aştığında ancak temettüler için vergi ödenmesi gerekecek.  BEYANNAME VERMEK İÇİN KÂR PAYI SINIRI Stopaj yapılmadan önceki brüt kâr payı gelirinin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) 40 bin lirayı geçiyorsa şahsen gelir vergisi beyannamesi verilmesi gerekiyor. Yurtdışındaki şirketlerden elde edilen kâr payları için koşullar farklı... 2019 için yıllık 2 bin 200 liralık beyan sınırı geçerli. 2 bin 200 liradan fazla kâr payı elde edenler, kâr payının tamamını beyanname etmek zorundalar.  PATRONLAR HİSSELERİNİ SATMIŞSA Şirket hissedarları, hissedar oldukları sürece kâr payı elde edebildikleri gibi, hissedarlıktan ayrılmaları durumunda da kazanç elde edebiliyor. Mart ayı o kişiler için de beyan ayı...Öncelikle; borsada işlem gören payların satışından elde edilen kazançlar için vergi ödeme ve beyanname verme yükümlülüğünün olmadığını söyleyelim. Normalde, stopaja tabi olmasına rağmen stopaj oranı sıfır olarak belirlendiğinden kesinti yoluyla da olsa vergi ödenmesi söz konusu değil. BORSA DIŞI ŞİRKETLERİ DE İKİYE AYIRALIM 1- Anonim şirketler: Borsa dışı anonim şirket hisse senetlerini (veya hisse senedi yerine geçen geçici ilmühaberleri) iki yıl elinde tuttuktan sonra satan kişilerin, ne kadar kazanç elde ederlerse etsinler vergi ödemeleri gerekmiyor. İki yıldan önce satılan anonim şirket hisse senetlerinden elde edilen değer artış kazançlarıysa vergiye tabi.Vergisiz hisse devri için kritik nokta, anonim şirket ortaklık paylarının hisse seneti olarak bastırılmış olması. Yani anonim şirket hisselerini devreden ortak, devir işlemini hisse seneti üzerinden yaptığında vergi ödeme yükümlülüğü doğmuyor. Şirketin bastırılmış hisse senetlerinin en az iki yıl boyunca ortağın elinde bulunması gerekiyor.Eğer şirket hisse senetlerini bastırmamış, ortak da hisselerini senet olmadan devretmişse elde edilen kazanç üzerinden gelir vergisi ödenmesi gerekiyor.2- Limited şirketler: Limited şirket paylarını devreden ortaklar, kazanç oluştuğunda her durumda (iki yıldan fazla süre geçmiş olsa da) vergi ödemek durumundalar.",2024-10-15 10:57:05
Koronavirüse karşı ‘evden çalışma’,https://www.hurriyet.com.tr/yazarlar/ahmet-karabiyik/koronaviruse-karsi-evden-calisma-41464090,"Maçlar seyircisiz oynanıyor, fuarlar erteleniyor, okullar tatil ediliyor... Kamu kurumları dışında şirketler de önlemler almaya başladı...Twitter, Google gibi dev teknoloji şirketleri binlerce çalışanına ‘işe gelmeyin, evden çalışın’ diyor artık. Çalışanlar ‘Home Ofis’ çalışmaya yönlendiriliyor. İşyerlerine gelmeden, evden bilgisayarlarından işlerini yapmaları isteniyor.Bu haberleri okuyup beni aradı bir işletmeci dostum iki gün önce... Öncelikle temennisini söyledi: “Baharın gelmesiyle bu virüs kaybolur da, hayat normale döner umarım… Neredeyse tüm dünyayı sardı bu virüs, biz de ülke olarak kayıpsız atlatırız dilerim” dedi. Ardından “Virüsten bağımsız olarak, uzun zamandır aklımda olan bir konu... Evden çalışmanın yasal durumu nedir? Koşulları nedir?” diye sordu.İş Yasası’na göre en başta iş sözleşmesinin yazılı olması gerektiğini söyleyelim... Ve bu sözleşmede “işin tanımı, yapılma şekli, işin süresi, işveren tarafından sağlanan ekipman ve bunların korunmasına ilişkin yükümlülükler” gibi bilgilerin de yer alması gerekiyor.Her ne kadar hemen herkes ‘home ofis’ ve ‘evden çalışma’ olarak adlandırsa da, İş Yasası’nda ‘uzaktan çalışma’ olarak adlandırıyor bu çalışma şekli. (Md.14) Yasada bu çalışma yöntemi ‘İşçinin, işveren tarafından oluşturulan iş organizasyonu kapsamında iş görme edimini evinde ya da teknolojik iletişim araçları ile işyeri dışında yerine getirmesi esasına dayalı ve yazılı olarak kurulan iş ilişkisidir’ şeklinde tanımlanıyor.İş Yasası açısından kritik diğer konuları da şöyle özetleyebiliriz: - Uzaktan çalışmada işçiler, esaslı neden olmadıkça salt iş sözleşmesinin niteliğinden ötürü emsal işçiye göre farklı işleme tabi tutulamıyor.- İşveren, uzaktan çalışma ilişkisiyle iş verdiği çalışanın yaptığı işin niteliğini dikkate alarak iş sağlığı ve güvenliği önlemleri hususunda çalışanı bilgilendirmek, gerekli eğitimi vermek, sağlık gözetimini sağlamak ve sağladığı ekipmanla ilgili gerekli iş güvenliği tedbirlerini almakla yükümlü tutuluyor.- Uzaktan çalışanın iş sözleşmesinde; işin tanımı, yapılma şekli, işin süresi ve yeri, ücret ve ücretin ödenmesine ilişkin hususlar, işveren tarafından sağlanan ekipman ve bunların korunmasına ilişkin yükümlülükler, işverenin işçiyle iletişim kurması ile genel ve özel çalışma şartlarına ilişkin hükümler yer almak zorunda.VERGİSEL YÖNÜEvden çalışmayı daha çok avukat, mimar, mühendis, mali müşavir gibi serbest meslek faaliyeti yürütenler tercih ediyor. Söz konusu vergi mükellefleri için evden çalışmanın kritik noktaları da şöyle:Kira gideri avantajı:İkametgâhlarının bir kısmını iş yeri olarak kullananlar, ikametgâh için ödedikleri kiranın tamamını vergi hesabında indirebiliyorlar. Kiralanan bir yerin aynı zamanda işyeri olarak kullanılması halinde, kira bedelinin tamamı üzerinden stopaj hesaplanması gerekiyor. İkametgahı kendi mülkü olup bunun bir kısmını iş yeri olarak kullananlar amortismanın yarısını gider yazabiliyorlar.Aydınlatma ve ısıtma giderleri:İkametgâhlarının bir kısmını iş yeri olarak kullananlar, ısıtma ve aydınlatma gibi giderlerin ancak yarısını indirebiliyorlar. Doğalgaz, elektrik, su faturalarında abone ismi olarak, serbest meslek erbabının isminin yazması da önemli.İlgili faturalarda yazan katma değer vergisi ise fatura bedelinin gider yazılan kısma isabet eden tutarı kadar ancak indirim konusu yapılabiliyor. Gider yazılamayan kısma isabet eden KDV’nin indirim konusu yapılması da mümkün olamıyor.Home-Ofis olarak kullanılan yerde kiracı olarak mülk sahibi adına fatura ödendiği de olabiliyor. Bu durumda; ödemelerin kiracı serbest meslek erbabı tarafından bizzat yapılmış olması gerekiyor. Kiracının kendi banka hesabı üzerinden otomatik ödeme talimatı vermesi, ödemelerde banka dekontuna açıklama yazılması gider yazabilmek için ödemelerin işyerine ait olduğunu işaret edeceğinden ödemeler sırasında bu konuya özen gösterilmesi gerekiyor. Maliye bu konuyu kendisine sorulan soruya cevaben şu şekilde açıklıyor: “Ev sahibi adına düzenlenen faturaların, faaliyette bulunduğunuz işyerine ait ve işle ilgili olarak kullanılıyor olması ile birlikte tarafınızca ödendiğinin tevsiki (kesin delillerle ispatı) halinde serbest meslek kazancının tespitinde yarısının gider olarak indirilmesi mümkündür.” (İstanbul Vergi Dairesi Başkanlığı, 05 Aralık 2016 tarih ve 236571 sayılı özelge)",2024-10-15 10:57:07
Beyanname nasıl verilir?,https://www.hurriyet.com.tr/yazarlar/ahmet-karabiyik/beyanname-nasil-verilir-41462384,"Yazı dizimizin son gününde artık beyannamelerin Maliye’ye nasıl ulaştırılacağını ele alıyoruz. Beyanname, vergi dairesine gidilerek elden verilebilir, posta ile de gönderilebilir, internetten de iletilebilir. Bugün kira gelirinin büyüklüğüne göre vergi oranlarının nasıl değiştiğini de ele alıyoruz. Yazlıklardan elde edilen ve günlük haftalık kiralanan taşınmazlardan elde edilen gelirlerde özellikli durumlar var ve tereddütler yaşanabiliyor. Yazlıklar ve günlük kiralanan mülklerden elde edilen gelirlerin vergi hesabındaki püf noktalarını da açıklıyoruz ayrıca.POSTAYLA VEYA İNTERNETTEN 2019’da elde edilen kira gelirlerinin en son 31 Mart akşamına kadar beyan edilmesi gerekmekte. Beyannameler elden vergi dairesine verilebilir, posta ile de gönderilebilir. Beyannamelerin, mükellefin bağlı olduğu (ikametgâhının bulunduğu) vergi dairesine verilmesi gerekiyor. Gelir İdaresi Başkanlığı’nın internet sitesindeki (gib.gov.tr) ‘Hazır Beyan Sistemi’ ile de gelirler beyan edilebilir.Beyannameler, elektronik beyanname gönderme aracılık yetkisi almış mali müşavirler aracılığıyla da gönderilebilir. Postayla beyannamesini gönderecekler için önemli bir hatırlatma da bulunalım. Beyanname eğer normal (adi) posta ile gönderiliyorsa postaya veriliş tarihi değil, vergi dairesine postanın ulaştığı tarih dikkate alınıyor. Taahhütlü postadaysa postaya veriliş tarihi dikkate alınıyor.EVDEN BEYANNAME ALMA Sadece kira geliri elde edenler için veriliyor bu hizmet… 60 yaş üzeri mükellefler ile engelli mükelleflerden yaşlılığı, engeli veya hastalığı nedeniyle vergi dairesine gidemeyecek durumda olanlar için, Gelir İdaresi Başkanlığı (GİB) bu kişiler için evden beyanname alma hizmeti sağlıyor. Belirtilen şartları taşıyan mükellefler, bağlı oldukları vergi dairesini veya Türkiye genelinde Vergi İletişim Merkezi’ni (VİMER - 444 0 189) arayarak randevu isteyebiliyorlar.GURBETÇİLER NE YAPACAK?2019’da elde ettiği konut kira gelirleri 5.400 lirayı aşan gurbetçiler de; beyanname verecekler. İşyeri kirası elde edildiğinde; üzerinden stopaj yapılmış olması koşuluyla, kira tutarı ne kadar olursa olsun beyanname vermeleri gerekmiyor. Dolayısıyla vergi de ödemiyorlar.DAMGA VERGİSİ Her beyanname veren için vergi ödemesi söz konusu değil. Elde edilen kira gelirinden; istisna, gider ve indirimler düşüldüğünde, ödenecek gelir vergisi çıkmayabilir.Ancak beyanname veren her mülk sahibi, her durumda beyannamenin damga vergisini ödemesi gerekiyor. 2020 için gelir vergisi beyannamesi üzerinden ödenecek damga vergisi tutarı 89,10 lira olarak belirlendi. (Damga Vergisi Kanunu Genel Tebliği, Seri No: 64. )TAKSİT ÖDEME ZAMANLARIMart ayı sonuna kadar verilebilecek beyannameler üzerinden hesaplanan ‘ödenecek verginin’ ilk taksiti 31 Mart 2020 tarihine kadar ödenebilecek. İkinci taksit ise 4 Ağustos 2020 (31 Temmuz 2020 resmi tatile-kurban bayramı-rastladığından) tarihine kadar ödenebilecek. Vergi dairesi veznesine ödenebildiği gibi, anlaşmalı bankalara ve gib.gov.tr adresinden banka kartları ve kredi kartları ile de ödenebiliyor.YAPTIRIMLAR NE?Kira gelirleri beyan edilmez veya eksik beyan edilirse; konut kira gelirleri için 5.400 lira olan istisna hakkı kaybolur. Beyan edilmeyen veya eksik beyan edilen gelir tutarı üzerinden gelir vergisi hesaplanır ve verginin bir katı tutarında vergi ziyaı cezası kesilir. Aylık yüzde 1,6 oranında gecikme faizi hesaplanır. Vergi Usul Kanunu’nda beyanname vermeyenler için iki kat 1. derece usulsüzlük cezası da öngörülmekte.BANKADAN ÖDEME 500 TL ve üzerindeki konut kiralarının, bankadan veya PTT’den ödenmesi zorunlu. Miktar sınırlaması olmaksızın tüm işyeri kiralarının da bankadan ödenmesi zorunlu. 1 Temmuz 2017’den itibaren; haftalık, günlük veya benzeri şekilde ‘kısa süreli konut kiralamalarında da’ tutara bakılmaksızın ödemelerin bankadan veya PTT’den yapılması da zorunlu hale geldi. MÜTEAHHİTTEN ALINAN KİRA Kentsel dönüşüm kapsamında dairesini müteahhide verenler, anlaşmaya göre müteahhitten kira yardımı da, ilaveten taşınma yardımı da alabiliyorlar. Müteahhitten tahsil edilen bu kapsamdaki gelirler; kira geliri niteliğinde değil, yardım niteliğinde. Ayrıca binanın kullanımı karşılığı bir ödeme de söz konusu değil. Dolayısıyla kiralama karşılığı olarak gelir elde edilmediğinden beyanname verme-vergi ödeme yükümlüğü de de doğmuyor. GÜNLÜk - HAFTALIK KİRAMaliye, günlük-haftalık kiralamaları; kira geliri (GMSİ) olarak değil, ‘ticari kazanç’ olarak görüyor. Ticari kazanç olarak görülünce mülk sahibi için vergilendirme farklılaşıyor ve ilave yükümlülükler başlıyor. Kira geliri elde edenler (GMSİ) yılda bir kez gelir vergisi (GV) beyannamesi veriyorlar. Ticari kazanç elde edenler (gerçek usulde) defter tutma zorunluluğu, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu gibi başkaca vergi ödevlerini de yerine getirmek durumundalar. Günlük kiralamaların ‘ticari kazanç’ olarak görülmesinin nedeni “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımı… Ayrıca bu tip kiralamaların organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiği belirtiliyor (Ankara Vergi Dairesi Başkanlığı, 13.09.2012 tarih ve 928 sayılı özelge).YAZLIKLARI KİRAYA VERMENİN FARKI Yazlık konutların kiraya verilmesinde de, günlük kiralamalara benzer durum var. Kiranın süresi ve şekline göre vergileme değişiyor. Beyan edilecek gelirin; kira geliri mi (gayrimenkul sermaye iradı-GMSİ) yoksa ticari kazanç mı olacağı yine yukarıdaki kriterlere bakılarak belirleniyor. Yani aylık-sezonluk olarak kiralama varsa ertesi yıl Mart ayında (2019 gelirleri için istisna tutarı olan 5.400 lirayı da aşıyorsa) tek bir beyanname verilmesi yeterli.Ancak; eğer günlük-haftalık kiralama varsa, her defasında yeni müşteri için yazlık tekrar kullanıma hazır hale getiriliyorsa (bu tip kiralamalar için bir organizasyon gerektiğinden de yola çıkılarak) ticari kazanç olarak görülüyor. Elde edilen kira geliri ‘GMSİ’ sayılmıyor, ‘ticari kazanç’ sayılıyor.HANGİ ORANDAN HESAPLANIYOR?Gelir Vergisi’nin oranları yüzde 15’den başlayıp yüzde 40’a kadar yükselmekte. (GVK Md.103) Aslında uzun yıllardır gelir vergisinde en yüksek oran (98 bin lirayı aşan vergi matrahı için) yüzde 35 olarak uygulanıyordu. Artık yüksek kira geliri elde edenler (500 bin lirayı aşan vergi matrahı için) yüzde 40 oranında vergi ödeyecekler.Kira geliri elde eden vatandaşların vergilendirmeye ilişkin tereddütlerini gidermek için Maliye’ye sorduğu sorulara cevaben verilmiş özelge örnekleri www.vergidoktoru.com.tr adresinden görülebilir.",2024-10-15 10:57:09
Vergi iadesi alacak mülk sahipleri de var!,https://www.hurriyet.com.tr/yazarlar/ahmet-karabiyik/vergi-iadesi-alacak-mulk-sahipleri-de-var-41461509,"Birçok işyeri sahibi, vergi ödemek yerine vergi iadesi de alabilecekler. İade alamayan mülk sahipleri ise, en azından kiracı işyerinin ödediği stopajı hesaplanan vergiden düşebilecekler. İşyerlerinde vergileme için ertesi yıl mart ayı beklenmiyor, yıl içinde vergilendirme başlıyor… Ama bu vergiyi mülk sahibi değil kiracı işletmeler ödüyor. Kiracı işletmeler; yıl içinde mülk sahibine bir yandan kira bedeli öderlerken aynı zamanda Maliye’ye de yüzde 20 oranında stopaj ödüyorlar. Kiracı işletmelerin yıl içinde ödediği stopaj tutarlarını, mülk sahipleri beyanname doldurulurken hesaplanan vergiden düşebiliyorlar. Yıl içi ödenen stopaj tutarı, eğer hesaplanan vergiden yüksekse, aradaki fark mülk sahibine iade ediliyor. İşyeri sahipleri, böylece vergi ödemek bir yana üzerine vergi iadesi dahi alabiliyorlar. 2019’da işyerinden yıllık brüt 118.350 TL’ye (net: 94.680 TL’ye) kadar gelir elde edenler için bu avantaj söz konusu. Tablodan diğer kira gelirleri için iade örnekleri de görülebilir. Tablodaki hesaplama götürü gideri tercih edenler için vergi hesaplamasını örneklendiriyor. Belgesiz götürü gider yerine, belgeli gerçek gideri tercih edecekler için vergi hesaplaması gerçek giderin büyüklüğüne bağlı olarak farklılık gösterecektir. İşyeri kira gelirleri için merak edilen diğer kritik noktaları da sırasıyla ele alalım...KİMLER BEYANNAME VERECEK2019’da yıl içinde; net 32 bin lira, brüt 40 bin liradan fazla işyeri kira geliri elde edenlerin mart ayı sonuna kadar beyanname vermeleri gerekiyor. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2019 gelirleri için 2 bin 200 lira.BELGELERİ SAKLAYINKonut kira gelirlerinde olduğu gibi, işyeri kira geliri elde edenler de ‘belgesiz götürü gider’ veya ‘belgeli gerçek gider’ yöntemlerinden birisini tercih edebiliyor. Yüzde 15 götürü gidere göre, daha fazla indirilebilir gerçek gideri olanlar ‘gerçek gider’ yöntemini tercih edebilirler. Beyannameye dâhil olan gerçek gidere ilişkin belgeler ileride olası bir denetimde istenebilir. O yüzden bu belgelerin 2024’ün sonuna kadar saklanması gerektiğini de özellikle vurgulayalım.NE KADAR İADE ALINACAKTabloda farklı kira gelirlerine göre değişen hesaplamalar yer almakta. Örneğin 2019’da yıllık net 36.000 lira (aylık net 3.000 lira) kira elde eden bir mülk sahibi, beyanname verecek ama vergi ödemeyecek ve 2.250 lira da vergi iadesi alacak. Aylık 10 bin lira net kira elde eden bir kişi için ise ilk başta 33.085 lira vergi hesaplansa da, yıl içinde stopaj yoluyla kiracının ödediği vergi (30 bin lira) mahsup edildiğinde, bu kez son hesaplamada ödeyeceği vergi 3.085 lira olarak tahakkuk edecektir.2 KİRAYI DA ALANLAR VAR2019’da hem işyeri, hem de konut kirası elde edenler, konut kira vergisinin hesabında beyannamelerinden 5.400 liralık konut kira istisnasını düşebiliyor. Sonrasında götürü/gerçek gider düşülüp vergi hesaplanıyor. Hesaplanan vergiden (işyerindeki kiracının ödediği) stopajlarda beyannamede mahsup ediliyor.Örneğin bir kişinin geçen yıl toplam 10.000 lira konut kira geliri, brüt toplam 38.000 lira da işyeri kira geliri elde ettiğini varsayalım. Bu kişi; 4.600 lira (10.000-5.400=4.600) konut kira geliri ve 38.000 lira brüt işyeri kira geliri, toplam 42.600 lira gelir beyan edecek. Eğer istisna sonrası kira geliri ve brüt işyeri kira geliri toplamı 40 bin lirayı aşmasaydı işyeri kira gelirinin beyanı gerekmeyecekti. NET-BRÜT FARKIMülk sahipleri çoğunlukla kiracının Maliye’ye ödeyeceği vergiyi dikkate almadan direkt net ücret üzerinden aylık kira belirler. Mülk sahibinin banka hesabına net kira bedeli gelirken, kiracı işyerleri ayrıca muhtasar beyanname ile Maliye’ye vergi öder. Yüzde 20 vergi hesabı net üzerinden değil brüt üzerinden hesaplanması gerektiğinden öncelikle net kiradan brüte ulaşıp sonrasında yüzde 20 hesabını yapmak gerekir. Örneğin mülk sahibine aylık ödenen net 4.000 lira kiranın, brütü 5.000 lira olarak hesaplanır. (4.000/ 0,80=5.000) Brüt kira olan 5.000 liranın yüzde 20’si olan 1.000 lira da Maliye’ye ödenir.BEDELSİZ KULLANIMA VERGİ Konutunu, kira almadan annesi, babası, kardeş veya çocuğunun kullanımına bırakan için vergi yokken, işyerini aynı kişilere tahsis eden için bedelsiz kullanım da olsa vergi var. Emsal kira bedeli (emlak vergi değerinin yüzde 5’i) üzerinden mülk sahibinin vergi ödemesi gerekiyor. Amca, dayı, teyze, hala, kuzen, yeğen için de (konut veya işyeri) bedel alınmasa dahi emsal kira bedeli üzerinden vergi hesaplanması gerekiyor.VERGİYİ KİM ÖDEYECEK? 9 Aralık 2019’da Resmi Gazete’de yayımlanan 7194 sayılı yasa öncesi kira geliri elde edenlerin en fazla (98 bin lirayı aşan kira geliri matrahları için) yüzde 35 oranında vergi ödemeleri gerekiyordu. Yasa değişikliği sonrası en yüksek vergi oranı 40’a çıkarıldı. Ve bu oran 2019 kira gelirleri için de uygulanacak… Değişiklikten etkileneceklerin yani yüzde 40’a varan oranında vergi ödeyeceklerin en az kira geliri matrahının 500 bin lirayı aşması gerekiyor. 500 bin liralık matrah için (götürü gider yönteminde) aylık 39 bin 216 lira ve üstünde işyeri kira geliri elde edilmesi gerekiyor.",2024-10-15 10:57:10
En az kira bedeli beyannamede dikkate alınacak mı?,https://www.hurriyet.com.tr/yazarlar/ahmet-karabiyik/en-az-kira-bedeli-beyannamede-dikkate-alinacak-mi-41460551,"Kira gelirinin vergilendirilmesinde de dikkate alınabiliyor. Gerek en az kira gelirinin ne kadar olacağı açısından… Gerek bedelsiz olarak bir yakınına mülkün tahsisi durumunda… Emlak vergi değerinin yüzde 5’i olarak hesaplanan en az kira bedelinin püf noktalarını bugün açıklıyoruz. Pazartesi günü 2019 yılı kira gelirleri için 5 bin 400 liralık konut kira istisnasından bahsetmiştik. Bu istisnanın bazı özel koşulları da var. Bazı mülk sahipleri bu istisnadan yararlanamıyor. İstisnadan yararlanma kriterleri hakkındaki soruları da bugün cevaplıyoruz… Ayrıca; kiracıdan tahsil edilemeyen konut kiraları ve eğitim-sağlık masraflarının, özel sigorta poliçelerinin ödenecek vergiye etkisi hakkındaki kritik noktaları da bugün ele alıyoruz.Emlak değerinin yüzde 5’inden daha az kira olabilir mi?Mevzuata göre emlak vergi değerinin yüzde 5’inden daha az kira geliri olamıyor. (Gelir Vergisi Kanunu Md.73) Emlak vergi değeri 500 bin lira olan bir gayrimenkul üzerinden örneklersek, kira geliri en az yıllık 25 bin lira olarak hesaplanır. Eğer mülk sahibi 25 bin liradan daha düşük kira geliri beyan ediyorsa, Maliye her an aradaki farkın vergisini cezalı olarak isteyebilir. Ancak mülk sahipleri, gerçekten de emsal kira bedelinin altında kira geliri elde edebilir. 500 bin lira vergi değerine sahip taşınmaz örneğinden yola çıkarsak, aylık bin beş yüz lira, yıllık 18 bin lira (25 bin liranın altında) kira geliri elde edilebilir. Bu durumda da; “evin değerinin yüzde 5’i mi ( 25 bin lira) kira geliri olarak beyan edilecek” şeklinde tereddüt yaşanacaktır. Yani mülk sahipleri “gerçekte tahsil etmediği bir kira bedeli (7 bin lira daha fazla) üzerinden vergi ödemek zorunda” kalabilir.  Bu çelişkiyi gidermek için Maliye vatandaşa esneklik tanıyor. “Gerçekte yüzde 5’in altında kira geliri elde etmişseniz, tahsil ettiğiniz kira gelirine ilişkin havale makbuzu, banka dekontu ve kira sözleşmesi gibi belgeleri saklayın, istenildiğinde de bize ibraz edin, o zaman evin değerinin yüzde 5’nin altında kira geliri beyan ettiniz diye cezalı duruma düşmezsiniz” diyor özetle. Maliye bu açıklamayı kendisine sorulan bir soruya cevaben yapıyor. (Gelir İdaresi Başkanlığı, 13 Temmuz 2011 Tarih ve 956 sayılı özelge)YAKINLARA DA VERGİ Amca, dayı, teyze, hala, kuzen, yeğen, kayınvalide fark etmiyor. Kira alınmasa da yakınlara tahsis edilen konutlar için vergi hesaplanması gerekiyor. Emsal kira bedeli (emlak vergi değerinin yüzde 5’i) üzerinden vergisinin ödenmesi gerekiyor. KARDEŞ VARSA VERGİ YOKAnne, baba, çocuk, torun, büyükanne, büyükbaba veya kardeşin kira ödemeksizin oturduğu konut için, mülk sahibi vergi ödemiyor. Aynı kişiye (yakınına) ikinci bir konutta tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor.Konutların mal sahiplerinin, usul-füru (üstsoy-altsoy) veya kardeşlerinin ikametine tahsis edilmesi durumunda emsal kira bedeli esası uygulanmıyor. İşyerini; aynı kişilere (Anne, baba, çocuk veya kardeşe) tahsis eden için bedelsiz kullanım da olsa vergi var.KİMLER YARARLANAMAZ2019 kira gelirine ilişkin beyannamesini; 31 Mart 2020 tarihine kadar vermeyip sonradan (inceleme sonucu) vergisini ödeyen mülk sahipleri istisnadan yararlanamayacak. Maliye’nin tespiti sonrası beyanname verecek olanlar hem vergisini cezalı ödeyecek, hem de vergi hesabında 5.400 liralık istisnayı düşemeyecekler.-5.400 liralık istisna konut kira gelirleri için düzenlendiğinden, işyeri kira geliri olanlar da istisnadan yararlanamıyor. -Aynı dönemde hem işyeri, hem de konut kirası elde edenler, konut kira vergisinin hesabında 5.400 lirayı gelirinden düşebiliyor.-Ticari, zirai veya mesleki kazancı nedeniyle gerçek usulde gelir vergisi mükellefi olan, esnaf, tüccar, doktor, avukat vb. kişiler de istisnadan yararlanamıyor.-Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 148 bin lirayı aşanlar da istisnadan yararlanamıyor.-Bir konuta birden fazla kişinin ortak olması halinde, bu konuttan elde edilen kira gelirlerinin vergilendirilmesinde, her bir ortak, 5.400 liralık istisnadan ayrı ayrı yararlanabilecek.-Bir kişinin birden fazla konuttan kira geliri elde etmesi halinde ise 5.400 liralık istisna yalnızca bir kez dikkate alınabilecek.ÖDENMEYEN KİRAEv sahiplerinin (veya işyeri sahiplerinin) kiracılarından tahsil edemedikleri kiralar varsa, alınamayan bu kiralar beyannameye de dâhil edilmeyecek, vergisi de ödenmeyecek. 2019’da peşin tahsil edilen gelecek yıla ait (2020) kira geliri varsa, ertesi yıl (2021) Mart’ta beyan edilecek. Eğer 2019’da önceki yıla ait (2018) kira bedeli gecikmeli olarak kiracıdan tahsil edilmişse, 31 Mart 2020’ye kadar verilecek beyannameye 2018 kira geliri de dâhil edilip vergisi ödenecek.ÖZEL OKUL FATURASI Kira gelirinden dolayı beyanname verecek mükellefler gelirlerinden (2019 yılı gelirleri için) 5.400 TL istisnayı ve gerçek/götürü gideri düştükten sonra vergiyi hesaplarken küçük çocuklarının eğitim masraflarını da indirebilirler. Dolayısıyla özel okul faturaları, ödenecek vergiyi azaltabilecektir. Ancak özel okul faturası her durumda beyan edilen kira gelirinin yüzde 10’nu aşamıyor. Eğitim masraflarının dışında; sağlık masrafları, özel sigorta masrafları, bağış ve yardımların beyannamede indirim olarak yer alabileceği (dolayısıyla ödenecek vergiyi azaltabileceği) hususu Gelir Vergisi Yasası’nın 89. maddesinde (en fazla yararlanılabilecek oranlar belirtilerek) yer almakta. Şahıs sigorta primleri; mükellefin şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ünden oluşmakta. İndirim konusu yapılacak primlerin toplamı, beyan edilen gelirin yüzde 15’ini ve yıllık olarak asgari ücretin yıllık tutarını aşamıyor. (Asgari ücretin yıllık brüt tutarı 2019 için 30.700,80 lira.) Bireysel emeklilik sistemine ödenen katkı payları ise vergi hesabında dikkate alınamıyor.SAĞLIK MASRAFLARI Sağlık harcamaları da (Türkiye’de yapılmış olmalı) eğitim masrafları gibi (gelirin yüzde 10’nu aşmayacak şekilde) vergiyi azaltabilir. Bu harcamalar; mükellefin kendisi, eşi ve küçük çocuklarına ait olabiliyor. Gerek eğitim masraflarının (yüzde 10’la sınırlı) gerek özel sigorta masraflarının (yüzde 15’le sınırlı) kira geliri üzerinden ödenecek vergiyi nasıl azalttığı, tabloda yer alan örnek üzerinden görülebilir. ÇOCUKLAR İÇİN YAŞ SINIRI 18 yaşını veya tahsilde olup 25 yaşını doldurmamış çocukların eğitim ve sağlık harcamaları belgelendirilmek kaydıyla vergi hesabında düşülebilir. Eğitim ve sağlık masraflarının beyannamede indirim olarak yer alabilmesi için, harcamaların Türkiye’de yapılma koşulu ve gelir veya kurumlar vergisi mükellefi olan gerçek veya tüzel kişilerden alınacak evraklarla belgelendirmesi koşulu da mevcut.",2024-10-15 10:57:12
Masraflar vergiyi nasıl azaltıyor?,https://www.hurriyet.com.tr/yazarlar/ahmet-karabiyik/masraflar-vergiyi-nasil-azaltiyor-41459606,"Gerçek gider yöntemi içinse masrafların belgeli olması gerekiyor. Ve bir sınırı da yok. Dolayısıyla gelirden daha fazla da gider olabilir ve bu durumda hiç vergi de ödenmeyebilir. Hatta giderlerle, kira geliri arasında oluşan negatif fark (zarar) oluştuğunda, yasada yer alan koşullarla ertesi yılın kira gelirinden de düşülebilir bu zararlar... Bugün; gerçek gider yönteminde, masrafların ödenecek vergiyi nasıl azalttığını ayrıntılarıyla ele alıyoruz...HANGİ DURUMDA AVANTAJLI?Yüzde 15 götürü gidere göre, daha fazla indirilebilir gerçek gideri olan mülk sahipleri gerçek gider yöntemini seçip daha az vergi ödeyebilirler. Bu belgelerin beyannameye eklenip eklenmeyeceği konusunda tereddütler de yaşanabiliyor. Belgelerin beyannameye eklenmesi gerekmiyor ancak özenle saklanması gerekiyor. Masraf belgelerinin beş yıl süreyle saklanarak olası incelemede yetkililere ibraz edilmesi gerekiyor. (2019’un kira beyanları için; 2024’ün sonuna kadar belgelerin saklanması gerekiyor.)GİDER KABUL EDİLENLER?Son beş yılda (2015 ve sonrasında) konut alanlar, konut edinim bedelinin (tek bir konut için) yüzde 5’ni kira gelirinden düşebiliyor. İşyeri kira gelirinin vergi hesabında, yüzde 5 giderden faydalanılamıyor. Kiraya verilen gayrimenkul için borçlanılan kredinin (2019’da ödenen) faizleri gelirden düşülebilir. Kiraya verilen taşınmazla ilgili sigorta giderleri. Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir. Konut kira geliri elde ederken, diğer taraftan kendisi de kira da oturanların ödedikleri kira bedelleri de (lojman kiraları dâhil) hesaplamada gider olarak dikkate alınabiliyor. Vergi hesaplamasında dikkate alınabilecek diğer ‘gerçek giderleri’ de şöyle özetleyebiliriz: Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar.BİR KISMI DÜŞÜLEMİYOR Konut kira geliri istisnasından faydalanan mülk sahipleri için gider belgelerinin tümü indirim konusu yapılamıyor. Konut kira gelirlerinde 5 bin 400 liralık istisna düşüldükten sonra gider belgeleri vergi hesabında dikkate alınabiliyor. Örnek: Yıl boyunca 40 bin lira kira geliri elde eden vatandaşın belgeli gerçek gideri toplamı 30 bin lira (kredi faiz gideri, bina bakım gideri, emlak vergisi...) olmasına rağmen beyannamede düşebileceği gerçek gideri 25 bin 950 lira olarak hesaplanır.AMORTİSMAN VE ONARIMGayrimenkulün maliyet bedeli (bilinmiyorsa emlak vergi değeri) üzerinden her yıl yüzde 2 oranında amortisman (yıpranma) gideri hesaplanabilir. Kiraya verilen taşınmaz için; kombi, ankastre fırın alımı, mutfak dolabı yenilenmesi gibi masraflar da binanın maliyetine eklenerek üzerinden yüzde 2 gider hesaplanabilir. Gayrimenkulün alımı sırasında ödenen banka kredisine ait dosya masrafı, eksper masrafı ve komisyon ödemeleri de, gayrimenkulün maliyetine ilave edilerek amortisman gideri hesaplanabilir. Kiraya verilen gayrimenkule yönelik ‘onarım masraflarının’ ise tamamı beyannamede dikkate alınabiliyor. (Konut kira gelirlerinde 5 bin 400 liralık istisnaya isabet eden kısım ayrıca dikkate alınmalı.) Onarımdan kastedilen; eskiyen, kırılan, dökülen, yıkılan kısımların tamir veya yeniden yaptırılması... Onarım giderinin kira gelirinden indirilebilmesi için kiraya veren tarafından yapılmış olması ve gayrimenkulün iktisadi değerini artırıcı önem ve genişlikte olmaması da gerekmekte...İMAR BARIŞI ÖDEMESİMülk sahipleri de imar barışı ödeme tutarının tamamını direkt olarak kira gelirinden düşemiyor. Maliye, imar barışı ödemesinin amortisman (yıpranma payı) gideri (GVK Md.74/6) olarak yıllara yayılarak gider yazılabileceğini belirtiyor. Bu ödemelerin ‘gayrimenkulün iktisadi değerini arttıracak türden yapılan harcama olduğunu ve gayrimenkulün maliyetine ilave edilmesi ve amortisman gideri olarak ancak kira gelirinden indirim konusu yapılabileceğini’ belirtiyor.ISI YALITIMI VE ENERJİ Normalde ısı yalıtımı ve enerji tasarrufu sağlamaya yönelik yapılacak dış cephe mantolama gibi harcamalar gayrimenkulün iktisadi kıymetini artırıcı nitelikte olduğundan (onarım niteliğinde olmadığından) amortisman gideri (Yüzde 2) yazılması gerekir. Ancak 2016’da yapılan değişiklik (6745 Sayılı Yasa) sonrası, isteyen mükellefler bu türden ısı yalıtımı ve enerji tasarrufuna yönelik belgelerdeki masrafları amortisman gideri yerine direkt gider olarak hesaplamaya dahil edebiliyor.2019’da elde edilen kira gelirlerinden daha fazla gider varsa bu zarar ertesi yılın kira gelirinden (2021 Mart’da beyan edilecek) düşülebiliyor.Giderlerin fazlalığı dolayısıyla doğan zararlar, beş yılı geçmemek üzere gelecek yıllarda elde edilen kira gelirlerinden gider olarak düşülebilir.Yalnız, bu durumun iki istisnası var: Sahibi bulundukları konutları kiraya verenlerin kira ile oturdukları konut veya lojmanların kira bedellerini indirim konusu yapmaları durumunda bir zarar doğması halinde, bu zararın gelecek yıllarda elde edilecek kira gelirinden indirim yapılması imkânı olmuyor. Konut olarak kiraya verilen bir adet gayrimenkule ait gelirden indirim konusu yapılan iktisap (edinim) bedelinin yüzde 5’i oranındaki tutarın indirilemeyen kısmı da gider fazlalığı olarak dikkate alınamıyor.",2024-10-15 10:57:15
Hangi mülk sahipleri kira gelirini beyan edecek?,https://www.hurriyet.com.tr/yazarlar/ahmet-karabiyik/hangi-mulk-sahipleri-kira-gelirini-beyan-edecek-41458802,"Ayrıca yasa değişiklikleri de vergi hesaplamalarını değiştirebiliyor. Nitekim 7194 sayılı yasa geçtiğimiz yılın son ayında (9 Aralık’ta) Resmi Gazete’de yayımlanmasına rağmen, 2019 kira gelirlerinin beyanı için de geçerli hale geldi. Gerek güncellenen tutarlardan, gerek yasa değişikliklerinden ve gerekse de kişiye, gayrimenkule özel durumlardan kaynaklanan tereddütleri, ayrıntılı olarak açıklıyoruz bugünden itibaren... Beş gün boyunca konut ve işyeri kira geliri elde eden mülk sahipleri için merak edilen kritik noktaları örneklerle ele alıyoruz.Bugün; beyanname verme zorunluluğu için belirlenen en az konut kira tutarını, konut kira gelirindeki istisna tutarını, gerçek gider ve götürü gider ayırımını açıklayarak başlıyoruz. Ayrıca; farklı kira bedellerine göre değişen örnek vergi hesaplamalarını, tablo üzerinden gösteriyoruz.KİMLER BEYANNAME VERECEK? 2019’da; yıl içinde toplam 5 bin 400 liraya kadar konut kirası elde edenler beyanname vermeyecek. Dolayısıyla vergi de ödemeyecekler. İstisna tutarının (5 bin 400 lira) üstünde konut kira geliri olanlar mart ayı içinde beyanname verecek.HİSSELİ TAŞINMAZDA İSTİSNA NASIL UYGULANACAK? Hissedarlar da; kişi başı kira gelirleri 5 bin 400 lirayı geçmezse beyanname vermeyecek. Hissedarların eş olması da durumu değiştirmiyor, yine hissedar başına 5 bin 400 lirayı geçmeyen konut kira gelirleri beyan edilmeyecek.Kira geliri; hissedar başına 5 bin 400 lirayı geçtiği andan itibaren, her bir hissedar ayrı ayrı 5 bin 400 liralık istisnayı vergi hesabında gelirinden düşebilecek.‘GÖTÜRÜ GİDER’ YÖNTEMİNDE VERGİ NASIL HESAPLANIYOR? Yıllık kira gelirinden, önce istisna (5 bin 400 lira) ve yüzde 15 götürü gider düşülüyor, sonra gelirin büyüklüğüne göre vergi hesaplanıyor. Götürü giderde; 5 bin 400 liralık istisna düşülmüş kira gelirinin yüzde 15’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor.Tabloda da, götürü gider yöntemiyle hesaplanmış örnek vergi hesaplamaları yer alıyor. Örneğin aylık 1.500 lira, yıllık 18 bin lira kira geliri elde eden mülk sahibinin, 1.607 liralık gelir vergisi ödemesi gerekecek. Önce istisnayı (5.400 lira) sonra yüzde 15 götürü gideri (1.890 lira) düşüp, 10 bin 710 lira matrah üzerinden, yüzde 15 oranında vergi hesaplanıyor.Gerçek gideri tercih edip 1.890 lira götürü giderden daha fazla indirilebilir gerçek gideri olan ve aynı kira gelirine sahip olan mülk sahipleri için tabiatıyla daha düşük vergi hesaplanabilecektir.Götürü gider yöntemini seçenler; aşağıdaki tablodan, elde edilen aylık-yıllık kira tutarına göre, ne kadar vergi ödeyeceğini görebilirler. Beyanname verecek mükellefler iki farklı gider yönteminden birisini tercih edebiliyor; ‘götürü gider’ veya ‘gerçek gider’GİDER TERCİHİ NASIL YAPILIYOR? Yüzde 15 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Gerçek giderler belgeli olarak vergi hesabında dikkate alınabildiğinden bu belgelerin beş yıl saklanarak olası denetimde ibraz edilmesi gerekiyor. (2019 kira gelirleri için 2024’ün sonuna kadar saklanmalı)Götürü giderden vazgeçilebilir mi? Götürü gider usulünü kabul edenler normalde iki yıl geçmedikçe bu usulden dönemiyorlar. Elde edilen kira gelirine ilişkin gelir vergisi beyannamelerinde, yanlışlıkla götürü gider usulünü seçenlerse beyannamenin verildiği takvim yılı içerisinde olmak kaydıyla, düzeltme beyannamesi verdiklerinde gerçek gider usulünden yararlanabiliyorlar.VERGİ PAKETİNDEN KİMLER ETKİLENECEK? 9 Aralık 2019’da Resmi Gazete’de yayımlanan 7194 sayılı yasa öncesi kira geliri elde edenlerin en fazla (98 bin lirayı aşan kira geliri matrahları için) yüzde 35 oranında vergi ödemeleri gerekiyordu. Yasa değişikliği sonrası en yüksek vergi oranı 40’a çıkarıldı. Ve bu oran 2019 kira gelirleri için de uygulanacak... Değişiklikten etkileneceklerin yani yüzde 40’a varan oranında vergi ödeyeceklerin en az kira geliri matrahının 500 bin lirayı aşması gerekiyor. 500 bin liralık matrah için (götürü gider yönteminde) aylık 49 bin 20 lira ve üstünde konut kira geliri elde edilmesi gerekiyor.- 2019 kiralarının; her ay değişmeden aynı bedel üzerinden yıl boyunca tahsil edildiği varsayılmıştır.- Ayrı ayrı veya birlikte elde ettiği ücret, MSİ, GMSİ ile diğer kazanç ve iratlarının tutarı yıllık 148 bin lirayı aşanlar 5.400 liralık istisnadan yararlanamıyor.- Kira gelirinden dolayı beyanname verecek olan mükellefler, GV Yasası’nın 89. maddesinde yazılı olan ve ödenecek vergiyi azaltabilecek olan indirimleri de (özel sigorta prim ve katkı payları, bağış ve yardımlar, eğitim ve sağlık harcamaları..) gösterilen sınırlar çerçevesinde vergi hesabına dâhil edebilir.Düzeltme:Gelir vergisi beyannamesi mart ayı sonuna kadar verilebilecek. Ancak 24 Şubat 2020 tarihli yazımda, yıllık gelir vergisi beyannamesinin 25 Mart tarihine kadar verilebileceğini yazmıştım.Öteden beri yıllık gelir vergisi beyannameleri 1-25 mart tarihleri arasında veriliyorken (GVK Md.92) 29.03.2019 tarihli Vergi Usul Kanunu Sirküleri (115) ile gelir vergisinin (ilk taksit) ödenme tarihiyle, beyannamenin verilme tarihi eşitlendi. Artık mart ayı sonuna kadar beyanname verilebiliyor.",2024-10-15 10:57:16
Mart kapıda… Kimler beyanname verecek?,https://www.hurriyet.com.tr/yazarlar/ahmet-karabiyik/mart-kapida-kimler-beyanname-verecek-41453773,"Esnaf, bakkal, doktor, eczacı, avukat için işlemler bir nebze daha kolay. Çünkü yıl içinde de zaten beyanname veriyorlar ve büyük çoğunluğu da mali müşavirlerinin desteğiyle vergi ödevlerini yerine getiriyorlar.Yılda bir kez beyanname verme yükümlülüğü olan vatandaşlar da var. Çoğunlukla da mali müşavir desteği olmadan bizzat kendileri beyannamelerini hazırlayıp Maliye’ye veriyorlar. Vergi dairesine direkt başvurarak, posta yoluyla beyanname göndererek veya internet vergi dairesi yoluyla...Kira geliri elde edenler, gayrimenkul satış kazancı elde edenler, ücretliler, faiz geliri elde edenler, kar payı elde edenler... İşte bu kişiler için ana hatlarıyla kimlerin beyanname vereceğini bugün ele alıyoruz...Gerek her yıl güncellenen-artan beyanname verme sınırlarına göre kimlerin beyanname vereceğini, gerek geçtiğimiz aralık ayında Resmi Gazete’de yayımlanan vergi paketinden (7194 sayılı yasa)  çıkan yeni düzenlemeleri... Gelir türlerine göre, sırasıyla açıklıyoruz...KİRA GELİRİ2019’da yıl boyunca toplamda 5 bin 400 liraya kadar konut kirası elde edenler (1-25 Mart 2020) beyanname vermeyecek. Dolayısıyla vergi de ödemeyecekler. 5 bin 400 lirayı aşan konut kirası elde edenler beyanname vermek zorunda. Beyanname verenler için; ‘vergi hesaplanması sırasında, istisna, gider ve indirimler, hangi koşullarda ödenecek vergiyi azaltacak’ sorusu da sorulacaktır. Ayrıntılarını yeni yazılarımızda (yazı dizisi olarak) ayrıca ele alacağız.2019’da net 32 bin lira, brüt 40 bin liradan fazla işyeri kira geliri elde edenler beyanname (1-25 Mart 2020) verecek. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2019 gelirleri için 2 bin 200 lira. İşyeri kira beyanında vergi ödemek bir yana, vergi iadesi alacaklar da olacak. (Vergi iadesi hesabına ilişkin ayrıntılar yazı dizimizde yer alacak)Aralıktaki vergi paketinden (7194 sayılı yasa) kira geliri elde edenler de etkilendi. Özellikle yüksek kira geliri elde edenler...  Kira gelirinin vergi matrahı 500 bin lirayı aşanlar beyannamelerinde yüzde 40 oranında vergi hesabı da yapacaklar. Normalde gelir vergisinde en yüksek oran (98 bin lirayı aşan vergi matrahı için) yüzde 35’di. Artık yüksek kira geliri elde edenler (500 bin lirayı aşan vergi matrahı için) yüzde 40 oranında vergi ödeyecekler.GAYRİMENKUL SATIŞ KAZANCIGelir Vergisi Kanunu’na göre alış tarihinin üzerinden 5 tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor.Beş yıldan önce evini-işyerini satıp (2019’da) 14 bin 800 lirayı aşan kazanç elde edenler bu kazançlarını beyan etmek zorunda.Dolayısıyla taşınmazını 2019’da satıp kazanç elde edenler;1) Eğer bu taşınmazı 2013 ve öncesinde almışlarsa hiçbir şekilde gelir vergisi ödemeyecekler.2) 2015 ve sonrasında alınmış ise bu kez istisnayı (14 bin 800 lira) aşan kazanç üzerinden vergi hesaplanması  gerekecek. (Alış ve satış üfe endeksleri arasında yüzde 10’dan fazla fark varsa vergi hesabında bunun da vergiyi azaltıcı etkisi olacaktır.) 3) 2014 yılında almış olanlarsa, alım tarihi ile 2019’daki satım tarihi arasında 5 tam yıl geçip geçmediğinin hesaplanması gerekecek.Gayrimenkul satış kazancında da (değer artış kazancı) matrahı 500 bin lirayı aşanlar beyannamelerinde yüzde 40 oranında vergi hesabı da yapacaklar. Normalde gelir vergisinde en yüksek oran (98 bin lirayı aşan vergi matrahı için) yüzde 35’di. Artık yüksek değer artışı kazancı gelir elde edenler (500 bin lirayı aşan vergi matrahı için) yüzde 40 oranında vergi ödeyecekler.KÂR PAYI GELİRLERİ2019 yılında elde ettiği brüt temettü ve kâr payı tutarının yarısı, 40 bin TL’yi aşmayanlar beyanname vermeyecek. Stopaj yapılmadan önceki brüt gelirin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) toplam 40 bin lirayı geçiyorsa şahsen beyanname verilmesi gerekiyor. Beyannameye gelir olarak kârın (temettünün) yarısı dâhil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor, düşülüyor. Kesinti yoluyla ödenen (yüzde 15) verginin, hesaplanan gelir vergisinden yüksek olduğu durumda vergi iadesi de söz konusu olabiliyor. Kâr payının vergilendirilmesine ilişkin, örnekler de içeren ayrıntılara önümüzdeki yazılarda ayrıca yer vereceğiz.FAİZ GELİRLERİYurtiçinde (2019’da) elde edilen mevduat faiz gelirleri için de, repo kazançları için de vatandaşın mart ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun fark etmiyor, beyanı gerekmiyor.Gayrimenkul kira geliri, gayrimenkul satış kazancı gibi gelirlerden dolayı beyanname verilmesi gerekse dahi, vadeli mevduat faiz geliri de, repo kazancı da beyannameye dâhil edilmiyor.Kâr ve zarar ortaklığı belgesi karşılığı ödenen kâr paylarında da durum aynı. Katılım bankalarınca, kâr ve zarara katılma hesabı karşılığında ödenen kâr payları için de beyanname vermek gerekmiyor.Yurtdışından elde edilen faiz gelirlerinde durum farklı... Türkiye’de vergi kesintisine tabi olmadığından ve istisna da uygulanmadığından yurtdışında (2019’da) elde edilen faizlerin 2 bin 200 lirayı aşması halinde yıllık beyanname ile menkul sermaye iradı (MSİ) olarak beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.Eurobond’dan elde edilen gelirler için de beyanname verilmesi gerekebilir. 2019 yılında elde edilen ve 40 bin lirayı aşan eurobond faiz gelirlerinin yıllık gelir vergisi beyannamesi ile beyan edilmesi (1-25 Mart’ta) gerekiyor. 40 bin liranın hesabında; başkaca kâr payı geliri, işyeri kirası geliri gibi gelirler de dikkate alınıyor.Yurtdışı faiz gelirlerinden dolayı beyanname verecek kişiler de; (menkul sermaye iradı) matrahı 500 bin lirayı aşanlar beyannamelerinde yüzde 40 oranında vergi hesabı da yapacaklar. Normalde gelir vergisinde en yüksek oran (98 bin lirayı aşan vergi matrahı için) yüzde 35’di. Artık yüksek faiz geliri elde edenler (500 bin lirayı aşan vergi matrahı için) yüzde 40 oranında da vergi ödeyecekler.ÜCRET GELİRLERİ7194 sayılı yasayla yapılan değişiklik sonrası gelir vergisinde en yüksek vergi oranı yüzde 40’a çıktı. Ancak ücretliler için bu uygulamaya 2020 gelirlerinden itibaren başlandı. Dolayısıyla beyanname vermek zorunda olan ücretliler için en yüksek vergi oranı (2019 gelirleri için) yine yüzde 35 olarak uygulanacak.2020’de elde edecekleri ücret geliri, gelir vergisi tarifesinin 4’üncü dilimini (600 bin lira) aşan çalışanlar, tek işverenden bu gelirlerini elde etseler dahi 2021 Mart ayında beyanname vermek zorunda olacaklar. (7194 sayılı kanunla Gelir Vergisi Kanunu’nun 86’ncı maddesinde yapılan değişiklik)2019 için; tek işverenden ücret alan çalışanların elde ettiği ücretin tutarı ne kadar yüksek olsa da beyanname vermeleri gerekmiyor. Ancak birden fazla işverenden ücret alan ve birden sonraki işverenden aldıkları ücretlerinin toplamı yıllık 40 bin lirayı geçenler, beyanname vermek zorundalar. Beyanname vermek zorunda olan ücretlilerin, tüm ücret gelirlerini de beyannamesine dâhil etmesi gerekecek.Not: Mart ayı içinde; yukarıdaki gelir türlerinin ayrıntılarını, vergi hesabında mükellef lehine dikkate alınabilecek, istisna, gider ve indirimleri yeni yazılarımızda ayrıca ele alacağız.",2024-10-15 10:57:18
Değerli konut vergisinde son durum...,https://www.hurriyet.com.tr/yazarlar/ahmet-karabiyik/degerli-konut-vergisinde-son-durum-41448671,"7 Aralık’ta yayımlanmıştı Resmi Gazete’de yasa metni. Ardından yoğun tartışma yaşandı ve değişiklik yapılacağı belirtildi… Ve geçen hafta mecliste görüşüldükten sonra Değerli Konut Vergisi’nin hesaplanmasında da, mükellefiyette de, ne zaman verginin ödeneceği konusunda da önemli değişiklikler yapıldı. 7221 sayılı yasa geçtiğimiz cuma günü Cumhurbaşkanlığı’na da gönderildi, Cumhurbaşkanlığı’nın onayını müteakip kısa sürede Resmi Gazete’de yayımlanacağının beklendiğini de belirtelim ayrıca... Özet olarak şu 5 kritik değişikliği söyleyelim öncelikle:1. İlk vergi ödemesi 2021’de başlayacak. 2020’de beyanname de verilmeyecek ödeme de yapılmayacak.2. Artık Tapu ve Kadastro Genel Müdürlüğü’nün yaptığı değerler dikkate alınmayacak. Emlak vergi değeri vergi matrahı olarak kabul edilecek.3. Tek konutu olanlardan, taşınmazlarının değeri 5 milyon lirayı geçse de vergi istenmiyor artık.4. Emlak vergi değeri 5 milyon lirayı geçen birden fazla konutu olanlardan vergi isteniyor. Birden fazla konutu olanlar -en düşük değerdeki- tek konutu için vergi ödemeyecekler...5. Konutun değerinin 5 milyonu aşan kısmı için vergi isteniyor artık. 6 milyon değerindeki konut için, 1 milyon lira üzerinden binde 3 vergi (3 bin lira) ödenecek. Önceki halinde 6 milyon değerindeki konutta 6 milyon liranın tümü üzerinden binde 3 (18 bin lira) vergi isteniyordu.Verginin mükellefi kim?Değerli konut vergisini; konutların sahipleri, varsa intifa (kullanım) hakkı sahipleri ödeyecek.Konuta paylı mülkiyet hâlinde sahip olanlar, hisseleri oranında mükellef kabul ediliyor. Elbirliği mülkiyette sahipleri vergiden müteselsilen (zincirleme olarak) sorumlu oluyorlar.Kimler vergi ödemeyecek?Tek konutu olanlardan vergi istenmiyor artık. Emlak vergisi değeri 5 milyon lirayı geçen birden fazla konutu olanlardan vergi isteniyor. Birden fazla konutu olanlar -en düşük değerdeki- tek konutu için de vergi ödemeyecek...Tek meskene hisse ile sahip olanlar, koşulları taşıyorlarsa, bu hisseler için de vergi istenmeyecek.Esas faaliyet konusu bina inşası olanların işletmelerine kayıtlı bulunan ve henüz ilk satışa, devir ve temlike konu edilmemiş yeni inşa edilen konutlar için de (arsa karşılığı inşaat işlerinde sözleşme gereği taahhüt işini üstlenen müteahhide kalan mesken nitelikli taşınmazlar dahil) vergi istenmiyor.Vergi nasıl hesaplanacak?Verginin matrahı, emlak vergi değeri olacak.Paylı mülkiyette ve elbirliği mülkiyette, matrahın hesabında konutun toplam değeri esas alınacak.Konutların değerinin, her yıl yeniden (değerleme oranının yarısı oranında) değerleneceği öngörülüyor.Beyan ve ödeme zamanı2020 yılı için beyanname verme yükümlülüğü kaldırıldı. İlk beyanname 2021 yılından (1-20 Şubat)  itibaren verilecek. Dolayısıyla ilk vergi ödemeleri de önümüzdeki yıldan itibaren başlayacak.Ödeme için iki taksit öngörülüyor. Beyannamenin verileceği şubat ayında ve ağustos ayında iki eşit taksitte.",2024-10-15 10:57:20
İmar barışı ödemesi kira gelirinden nasıl düşülür?,https://www.hurriyet.com.tr/yazarlar/ahmet-karabiyik/imar-barisi-odemesi-kira-gelirinden-nasil-dusulur-41443603,"Konutlar için yüzde 3, işyerleri için yüzde 5 bedel ödendi ‘Yapı Kayıt Belgesi’ almak için. Yapı Kayıt Belgesi’nden sonra imar barışının bir de ikinci aşaması var... Kat mülkiyeti ve cins değişikliği başvurusu yapanların, ilaveten yine aynı oranda (yüzde 3 veya yüzde 5 oranında) bir bedel daha ödemeleri gerekiyor.Binanın; emlak vergi (arsa) değeri ile yapının yaklaşık maliyet bedelinin toplamı üzerinden bu yüzde 3 veya yüzde 5’lik hesaplamalar yapılıyor. Kira gelirlerinin beyan süresi de (1-25 Mart 2020) yaklaşıyor bu arada. Geçen yılki konut kira geliri 5 bin 400 lirayı aşanlar, işyeri kira gelirleri brüt 40 bin lirayı aşanlar gelir vergisi beyannamesi verecek mart ayında. Ve bu beyanname verecek mülk sahipleri haliyle vergi hesabını yaparken gelirlerinden düşebilecekleri masrafları da merak ediyorlar. Son günlerde özellikle de imar barışı için ödenen bedellerin gider yazılıp yazılamayacağı hakkında çokça soru alıyoruz...“Kira gelirimi beyan ederken; ödediğim bu imar barışı bedelini, gelirimden düşebilir miyim, gider yazabilir miyim?” şeklinde... (Kira gelirlerinin beyanına ilişkin diğer konuları yazı dizisi olarak ayrıca yakında ayrıntılı olarak açıklayacağız.) Öncelikle şunu söyleyelim: Kira geliri elde edenler Gelir Vergisi Kanunu’na (GVK) göre iki tür gider yönteminden birini tercih etmek durumundalar. Mülk sahipleri ya gelirin yüzde 15’i oranında ‘götürü gider yöntemini’ seçebiliyorlar. Ki hiçbir belgeye gerek olmaksızın bu yöntem tercih edilebiliyor... İkinci gider yöntemi ise: ‘Belgeli gerçek gider yöntemi’. Bu yöntemde; tüm masraf belgelerinin olası vergi incelemesi sırasında istenebileceği varsayılarak mülk sahiplerince saklanması gerekiyor. Beş yıllık zamanaşımı süresince beyannamede yazılı belgeli gerçek gider belgelerinin saklanması gerekiyor. 2019 kira gelirleri için, 2024 yılının sonuna kadar belgelerin saklanıp, olası vergi incelemesinde istendiğinde ibraz edilmek üzere arşivlenmesi gerekiyor.Kira gelirinin yüzde 15’inden daha az belgeli masrafı olan mülk sahipleri otomatikman götürü gider yöntemini tercih edeceklerdir. Veya saklama ve ibraz yükümlülüğünü göze alamayanlar da götürü gider yöntemini seçebilir. Sonuçta, kira geliri elde eden mülk sahipleri eğer götürü gideri seçmişlerse, imar barışı belgelerini vergiden de düşemeyecekler. Dolayısıyla onlar için imar barışı ödeme makbuzunun Maliye için saklanması da gerekmiyor. Şimdi ‘belgeli gerçek gider’ yöntemini seçecek mülk sahiplerinin durumuna bakalım... Aslında bu mülk sahipleri de imar barışı ödeme tutarının tamamını direkt olarak kira gelirinden düşemiyor. Maliye imar barışı ödemesinin amortisman (yıpranma payı) gideri (GVK Md.74/6) olarak yıllara yayılarak gider yazılabileceğini belirtiyor. Bu ödemelerin ‘gayrimenkulün iktisadi değerini arttıracak türden yapılan harcama olduğunu ve gayrimenkulün maliyetine ilave edilmesi ve amortisman gideri olarak ancak kira gelirinden indirim konusu yapılabileceğini’ belirtiyor. (Gelir İdaresi Başkanlığı -GİB- yetkilileri, bu konuda vatandaştan gelen soruya verilecek cevabın netleştiğini ancak henüz internet sitesine yüklenmediğini, kısa süre içerisinde gib.gov.tr internet adresinden bu özelgeye de erişilebileceğini belirttiler.) Ayrıca; ‘imar barışı ödemesini şirketinin taşınmazı için yapan bir işletmeye’ bu masrafların ancak amortisman gideri olarak vergi hesabında dikkate alınabileceği de belirtilmiş. (Gelir İdaresi Başkanlığı, 25 Aralık 2018 tarihli özelge)GELİRDEN DÜŞÜLEBİLEN MASRAFLARİmar barışı ödemesi, gayrimenkulün satın alma bedeli gibi ancak yıllara yayılarak, amortisman gideri yazılarak vergi hesabından düşülebiliyor. Direk; yapılan tüm masrafı dikkate alarak (5 bin 400 liralık istisnanın etkisi ile) kira gelirinden düşülebilecek masraf kalemlerini (GVK Md.74) ise şöyle özetleyebiliriz.* Son beş yılda (2015 ve sonrasında) konut alanlar, konut edinim bedelinin (tek bir konut için) yüzde 5’ni kira gelirinden düşebiliyor. İşyeri kira gelirinin vergi hesabında, yüzde 5 giderden faydalanılamıyor.* Kiraya verilen mülk için borçlanılan kredinin (2019’de ödenen) faizleri gelirden düşülebilir.* Kiraya verilen taşınmazla ilgili sigorta giderleri.* Emlak vergisi de dâhil olmak üzere taşınmazla ilgili ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.* Konut kira geliri elde ederken, diğer taraftan kendisi de kira da oturanların ödedikleri kira bedelleri de (lojman kiraları dâhil) hesaplamada gider olarak dikkate alınabiliyor.* Kiraya verilen gayrimenkul için ödenen onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar.",2024-10-15 10:57:22
"Değerli konut vergisinde erteleme mi, değişiklik mi?",https://www.hurriyet.com.tr/yazarlar/ahmet-karabiyik/degerli-konut-vergisinde-erteleme-mi-degisiklik-mi-41436669,"5 milyon lira ve üzerinde değeri olan konutlardan Değerli Konut Vergisi (DKV) isteniyor... Binde 3’den başlayıp, binde 6 ve yüzde 1’e kadar oranlar üzerinden hesaplanıyor vergi. Erteleme de konuşuluyor, verginin hesaplanmasında-uygulanmasında değişiklikler de konuşuluyor... Uygulama bir yıl daha ertelendiğinde, bu süre içinde yasanın eleştirilen kısımlarına da kalıcı çözümler getirilebilir. Peki; yasanın kabul görmeyen, en çok tartışılan kısımları neler? Sırasıyla gözden geçirelim şimdi...* Tek konutu da olsa, değeri 5 milyonu aştığı için mülk sahibi vergi ödüyor ama birden çok konutu olup bu konutların toplam değeri 5 milyonu aşsa da mülk sahipleri vergi ödemiyor... Tek konutunun değeri 5 milyonu aşmamasına rağmen, misal 3 tane 2 milyon lira değerinde konutu olandan da (toplamı 6 milyon lira değere ulaştığından) vergi istenmesi gerekir. Böylece mülk sahipleri arasından kimlerin vergi mükellefi olacağının tespiti ‘servetlerinin toplam değerine göre’ ve servetleriyle orantılı olarak sağlanmış olur. . Tek konutun tamamına değil de, bir kısmına hisse ile sahip olan vatandaştan da yine payı oranında vergi isteniyor. Taşınmazdaki payının değeri eğer 5 milyon liranın altındaysa da vergi ödemesi gerekiyor.* Yasa yalnızca konut sahiplerinden vergi alınmasını öngörüyor. Ancak fiilen işyeri olarak kullanılan mülk sahiplerine de tebligat gitti. Her ne kadar tapuda konut görünse de, fiilen öteden beri işyeri olarak kullanılan mülklerin sahiplerinden ‘konut vergisi’ istenmemeli. Nitekim emlak vergisi uygulamasında Maliye, mülkün fiziki durumu işyeri ise o taşınmaz için, konut için geçerli orandan değil, işyeri olarak geçerli orandan vergi alınacağını özelgelerinde de açıklıyor. (23 Aralık 2019 tarihli yazımda diğer ayrıntılar da mevcut.)* Aynı konut için hali hazırda emlak vergisi zaten ödeniyor. Üzerine bir de aynı konut için ilave vergi istenmesi yerine, en azından emlak vergisinin bu yeni vergiden mahsubu (düşümü) öngörülebilir. * Yeni konut vergisinin tarifesinde 3 farklı oran var, ama yalnızca birisi ilgili taşınmaza uygulanıyor. Değerin artışıyla beraber, önce binde 3, sonra binde 6’lık oran uygulanamıyor. Örneğin 7.6 milyon lira değerinde mülkü olan vatandaş değerin tümü üzerinden binde 6 vergi ödeyecek. Halbuki; ilk 7.5 milyonluk değer için binde 3, kalan 100 bin liralık değer üzerinden bin de 6 uygulanmış olsa, değerin artışıyla beraber artan oranda vergi ödenmiş olacaktı. İlk başta daha düşük orandan, değerin artışıyla daha yüksek orandan...7.6 milyon lira değerindeki örnek verdiğimiz taşınmaz için, her iki hesaplama arasındaki ödenecek fazla vergi 22 bin 500 liraya denk geliyor. Mevcut geçerli tarifeye göre ödenecek vergi 45 bin 600 lira olarak hesaplanırken, artan oranlı olarak hesaplandığında ise 23 bin 100 lira olarak vergi hesaplanır. * Normalde 5 milyon lirayı aşan değerde bir gayrimenkule sahip olmak için yeterli gelire sahip olmamasına ve dolayısıyla değerli konut vergisini ödeyecek güce de sahip olmamasına rağmen miras yoluyla ancak mülk sahibi olabilmiş kişiler için de bir avantaj öngörülebilir yasada... * Mülk sahiplerine gönderilen değerler de tartışmalı... Yasanın yayımlanmasını takiben mülk sahiplerine hızlıca tebliğ edilen konut değerleriyle beraber, değerleme raporu ve kriterleri de mükelleflerle paylaşılmalıydı. Emlak vergi değeri ile yeni belirlenen değer arasındaki farkın fahiş olduğu yönünde vatandaşın tepkisi var. Her durumda; emlak vergi değerinin belirli bir yüzdesi üst limit olarak değerli konut vergisine esas değer olarak belirlenebilir. YENİ DÜZENLEMENİN ACİLİYETİOlası erteleme ve değişikliklerin kısa sürede sonuçlanması da önemli. Çünkü mülk sahipleri önce idare mahkemesine sonra vergi mahkemesine başvurma aşamasındalar. 200 binden fazla konut, mükellef ve işlemlerden bahsediliyor. Tapu Kadastro Genel Müdürlüğü’nün belirlediği değerlere itiraz edip, olumlu sonuç da alamayan mülk sahipleri şu an idare mahkemesine ‘değere yönelik dava açma’ aşamasındalar. Ayrıca 20 Şubat 2020 tarihine kadar da Maliye’ye beyanname vermek zorundalar. Beyannameyi ‘ihtirazi kayıtla’ verip ardından ayrıca vergi mahkemesinde de dava açmaya hazırlanılıyor. Dolayısıyla erteleme ve değişiklik yapıldığında; yapılmış tüm bu itirazlar da, davalar da, verilecek beyannameler de boşa yapılmış olacak. Başvuran vatandaş için de başvurulan kurumlar için de gereksiz bir iş yüküne maruz kalınmış olunacak. Dolayısıyla tüm tarafların yüzbinlerle ifade edilen dosya ve işlem yükünü daha fazla üzerlerinde taşımadan mecliste yasadaki değişikliklerin yapılarak devreye alınması aciliyet ve önem arz ediyor.",2024-10-15 10:57:23
Kim ne kadar net maaş alacak?,https://www.hurriyet.com.tr/yazarlar/ahmet-karabiyik/kim-ne-kadar-net-maas-alacak-41429246,"Birçok kurumsal işletmede ücret hesaplamaları brütten yapılır. Her ay aynı brüt ücret üzerinden hesaplama yapıldığından, ocak ayının net maaşı ile sonraki ayların net maaşı aynı olmaz. Dolayısıyla ocak maaşı dışında sonraki aylarda net maaşın ne kadar değişeceği, azalacağı da önemlidir. (Tablo 1’de yer alan brüt ücret örnekleri üzerinden net maaştaki değişimler aydan aya görülebilir) İlk başta yüzde 15 oranında vergi kesintisi yapılırken ilerleyen aylarda, maaşın yıl içi büyüklüğüne göre daha yüksek oranlarda (yüzde 20, 27, 35, 40) vergi kesilir. Brüt ücreti 5 bin lira olan çalışan üzerinden örneklendirelim: 2020’de brüt ücreti 5 bin lira olan bir çalışan; ocak ayında banka hesabına 3 bin 795 lira net maaş yattığını görecek. Haziranda ise net maaşının 3 bin 620 liraya düştüğünü görecek. Temmuzda 3 bin 582 lirayı ve kalan beş ayda ise 3 bin 442 lirayı net maaş olarak hesabında görebilecek. Ocak ayına göre, aralık ayında net maaşında 352 lira azalma yaşanacak. Azalmanın nedeni, maaştan kesilen gelir vergisi. Farklı brüt ücretli çalışanlar için de; net maaşın hangi ayda ne kadar azalacağı Tablo 1’den görülebilir. Brüt ücretten, gelir vergisi dışında damga vergisi ve sigorta primleri de kesilir. Ancak bu kesintiler ocak ayında da, aralık ayında da (brüt ücret değişmediği sürece) aynı tutarda olur. Gelir vergisi ise, yıl içi elde edilen maaş tutarlarının toplamının belirlenmiş tutarları (gelir vergisi dilimleri) aşmasıyla daha yüksek orandan hesaplanır. Ücretlilerin vergi matrahlarının yıl içi toplamları; 22 bin liraya kadar yüzde 15, sonraki 27 bin lira için yüzde 20, sonraki 131 bin lira için yüzde 27, sonraki 420 bin lira için yüzde 35 oranı üzerinden hesaplanır. 600 bin liradan fazlası içinse yüzde 40 oranında vergi kesintisi yapılır.YÜZDE 40 VERGİ SINIR MAAŞ 53 BİN 310 LİRABu yıla kadar ücretlilerden en fazla yüzde 35 oranında vergi kesiliyordu. Ücret ne kadar yüksek olursa olsun gelir vergisinin oranı yüzde 35’in üzerine çıkmıyordu. 2020’de yıl içi toplam (kümülatif) vergi matrahı 600 bin lirayı geçen üst düzey çalışanların bordrosunda artık yüzde 40 oranından vergi kesintisi görülecek. Yıl içi matrahın 600 bin lirayı bulması için o çalışanın aylık brüt ücretinin 53 bin 310 lirayı geçmesi gerekiyor. Aylık brüt maaşı 53 bin 310 lira ve altında olanlar için hiçbir şekilde yüzde 35’in üzerinde bir vergi hesaplaması yapılmayacak. Bu tutarın üzerinde aylık ücrete sahip çalışanların bordolarında yüzde 40’dan hesaplanmış vergi tahakkuk edecektir. Örneğin; aylık brüt ücreti 75 bin lira olan bir CEO’nun bordrosunda, ilk olarak eylül ayında ve sonraki üç ayda yüzde 40 oranından hesaplanmış vergi kesintisi görülecektir. Tablo 1’den görüleceği üzere ocak ayında net maaş 56 bin 514 lira iken, eylülde 43 bin 989 liraya düşecek, ekim ve sonraki aylarda ise 42 bin 664 lira olarak net maaş hesaplanacaktır.NET ÜCRETLİLERDE VERGİ YÜKÜ İŞVERENDEÇoğu işyerinde çalışanların net ücreti aydan aya değişmez. Aynı net ücret üzerinden her ay bordro hesaplamaları yapılır. Net ücretlilerin her ay aynı net ücreti alabilmesi için artan vergi yükü işveren tarafından üstlenilir. Dolayısıyla işverenin ocak ayındaki işveren maliyeti ile sonraki aylarda işveren maliyeti aynı olmaz. Aydan aya artar. Net ücrete sahip çalışanlar için ilerleyen aylarda işveren maliyetinin ne kadar artacağı Tablo 2’den görülebilir. İşverenlerin bu yıl ilk defa yüzde 40 oranında vergi hesaplaması da gerekebilecek. Buradaki sınır ücreti de belirtelim: Net maaşı aylık 33 bin 892 lira ve altı olan çalışanlar için yüzde 40 oranında vergi hesaplanması gerekmeyecek. Bu tutarın üzerinde aylık net ücreti olan çalışanlar için yüzde 40 oranında vergi hesaplanması da gerekecek. Örneğin aylık net ücreti 50 bin lira olan bir çalışan için eylül ve sonraki üç ayda yüzde 40 oranı da dikkate alınarak vergi hesaplanması gerekecek.",2024-10-15 10:57:25
Kapıcının ücretinde çalışana da işverene de vergi yok,https://www.hurriyet.com.tr/yazarlar/ahmet-karabiyik/kapicinin-ucretinde-calisana-da-isverene-de-vergi-yok-41423493,"e-sigorta kullanıcı kodu ve şifresiyle girilen işveren sisteminde, kolay işveren kapsamına dahil olunabiliyor. Kolay işverenlik uygulamasının ayrıntıları 05 Mart 2019 tarihli ve 2019/6 sayılı SGK Genelgesi ile açıklanmıştı.Şimdi çalışan açısından vergi avantajına bakalım. Malum... Çalışanların maaşı üzerinden hem gelir vergisi, hem damga vergisi hesaplanıp Maliye’ye ödenmesi gerekiyor. Nitekim 2020 için açıklanan brüt asgari ücrete göre; 375,23 lira gelir vergisi, 22,34 lira da damga vergisi kesintisi yapılacak. Kapıcılarda ise bu iki kalem vergi hesaplanmıyor. Dolayısıyla asgari ücretle çalışan kapıcıların brüt ücretlerinden yalnızca sigorta primleri kesilip kalan tutar olan 2.501,55 TL net ücret olarak ödenecek. Böylece asgari ücretli bir başka çalışana göre 176,84 lira daha fazla net maaş elde etmiş olacaklar. (Asgari ücretli bir çalışanın bu yıl eline net maaş olarak –bekar için AGİ dahil- 2.324,71 TL geçecek.)Konutlarda çalışan kapıcılar gibi bahçıvanların, hizmetçilerin ücretlerinden de vergi kesintisi yapılmıyor. (Gelir Vergisi Kanunu-GVK- Md. 23/6). Bu kişilerin brüt ücretinden (2.943 lira) vergi kesilmediğinden, brütten nete ulaşırken vergi kesilmeyip yalnızca sigorta primleri (441,45) düşüldüğünden net ücret de daha yüksek (2.501,55) hesaplanır.  Tablo 1’den; brütten nete ulaşırken hangi kalem kesintilerin olduğu da işveren maliyetinin toplamı da görülebilir. ENGELLİ ÇALIŞANLARDA VERGI AVANTAJIÇalışma gücünün asgari yüzde 80’ini kaybetmiş bulunan çalışan birinci derece engelli, asgari yüzde 60’ını kaybetmiş bulunan çalışan ikinci derece engelli, asgarî yüzde 40’ını kaybetmiş bulunan çalışan ise üçüncü derece engelli sayılır. Engellilik dereceleri itibariyle belirlenen aylık tutarlar, çalışanın vergi hesabında ücretinden indirilir. 2020’de; birinci derece engelliler için 1.400 lira, ikinci derece engelliler için 790 lira ve üçüncü derece engelliler için 350 lira aylık olarak ücret hesabında dikkate alınacak. (27 Aralık 2019 tarihli Resmi Gazete, 310 no.lu GV Genel Tebliği)2020 asgari ücreti net 2.324,71 lira iken; engellilik indirimleri dikkate alındığında ise 1’nci derece engelli çalışan için net 2.479,21 lira, 2’nci derece engelli çalışan için net 2.443,21 lira, 3’ncü derece engelli çalışan için net 2.377,21 lira olarak hesaplanır. (Tablo 2.) Engellilerin net ücretindeki bu artış, işveren maliyetini artırmazken, hesaplanan vergide azalma yoluyla net maaşta artışa neden olur.",2024-10-15 10:57:27
Artık Cüneyt Çakır’a da vergi VAR!,https://www.hurriyet.com.tr/yazarlar/ahmet-karabiyik/artik-cuneyt-cakira-da-vergi-var-41418102,"Geçtiğimiz yıl gündemi en çok meşgul eden konulardan biri futboldaki VAR sistemi oldu. Hakemlerin kararsız kalınan ya da şüphe duyulan pozisyonları videodan izleyip tekrar yorumlası tartışıldı duruldu. Hakemlerin kararları ve VAR sistemi gündemdeki yerini korurken 2020 ile birlikte sessiz sedasız bir düzenleme de yürürlüğe girdi.Geçenlerde ‘hakem ücretlerine ilişkin’ bir haber okumuştum. Cüneyt Çakır en başta, süper lig hakemlerinin ücretleri sıralanmıştı...Aylık maaşları ve maç başı ücretleri birleşince süper lig hakemlerinin yıllık kazançları yüzbinlerce liralarla ifade ediliyordu. Hatta, yıllık kazancı 500 bin lirayı aşan hakemler de vardı listede...İlginç olan; hakemler elde ettikleri ücretler için bu zamana kadar vergi de ödemiyorlardı. Yani ne kendileri, ne de işverenleri, ücretler üzerinden vergi hesaplamıyorlardı. Yeni yılla birlikte artık süper lig hakemleri vergiye tabi oluyorlar.Önceden vergisiz gelir elde etmelerinin nedeni; tabi ki yasada yer alan istisnaydı... Gelir Vergisi Kanunu (GVK)  hakemlere ödenen ücretlere istisna tanıyordu. (Md. 29/4)  Şimdi, ilgili yasa maddesindeki istisna daraltıldı. (7 Aralık 2019 Tarihli Resmî Gazete’de yayımlanan 7194 sayılı Kanun. Md.12) Artık yalnızca amatör spor yarışmalarını yöneten hakemlere ödenen ücretler için bu istisna geçerli olacak. (Basketbol ve voleybol spor dallarının en üst liglerinde görev alanlar hariç)Dolayısıyla 2020’de ve sonraki yıllarda; süper ligdeki ve diğer alt profesyonel liglerdeki hakemlere ödenen ücretler üzerinden de, vergi hesaplanacak.FUTBOLCULARA DA İLAVE VERGİ GELİYORUzun yıllardır; süper lig futbolcularına ödeme yapan kulüpler, ödeme üzerinden yalnızca yüzde 15 vergi kesintisi yapıyorlardı. Futbolcuların beyanname verme ödevleri de yoktu. Yeni yapılmış/yapılacak sözleşmeler kapsamında artık süper lig futbolcularından yüzde 20 vergi kesintisi yapılacak. Ayrıca yüzde 40’a kadar varan oranda vergilendirilmek üzere futbolcular ertesi yıl da beyanname verecekler. . (1 Kasım 2019 tarihinden önce akdedilerek geçerlilik kazanmış sporcu sözleşmeleri kapsamında yapılan ücret ödemelerinde yine önceki koşullar geçerli olacak.) Yani 2020’de elde edilen gelirler ( yeni sözleşme imzalayan futbolcular için) ertesi yıl (1-25 Mart 2021) beyanname ile Maliye’ye bildirecek.Süper Lig futbolcularının beyanname verme zorunluluğu için; 2020 boyunca elde edilen gelirlerinin GV tarifesinin dördüncü diliminde yer alan tutarı da aşması gerekiyor. (2020 için 600 bin lira olarak sınır belirlenmiş durumda.) Süper lig futbolcularının 600 bin liralık gelir sınırını aşmaları zor olmayacağı için, yüzde 40’a varan oranda vergilendirilmeleri de 2020 gelirleriyle başlamış olacak. Beyanname verecek futbolcular; yüzde 40’a göre vergi hesabı yapıp, yıl içinde kulüplerin ödediği yüzde 20’lik vergi stopajını ise hesaplanan vergiden mahsup edip (düşüp) kalan vergi tutarını vergi dairesine ödeyecekler.Süper lig altı liglerde avantajlı vergi oranında bir değişiklik olmadığını da ayrıca belirtelim... Bir alt Ligde yer alan sporcuların ücretlerinden yüzde 10 oranında  vergi kesiliyor.Diğer liglerdekiler için yüzde 5, Lig usulüne tabi olmayan spor dallarındaki sporculara yapılan ödemeler ile milli sporculara uluslararası müsabakalara katılmaları karşılığında yapılan ödemelerden yüzde 5 oranında vergi hesaplanmasına devam edilecek.KULÜPLERE VERGİ İADESİ DE KALKTIKulüplere vergi iadesi ödenmesine ilişkin düzenleme 2018 yılının mart ayında yapılmıştı. (3289 sayılı Spor Genel Müdürlüğünün Teşkilat ve Görevleri Hakkında Kanun, Ek Madde 12) Amatör spor branşlarında kullanılmak üzere sporcu ücretleri üzerinden Maliye’ye ödenen gelir vergisi, tekrardan kulüplere vergi iadesi olarak ödeniyordu. Alınan vergi iadesi, yalnızca amatör branşların harcamalarında kullanılabiliyordu. 7194 sayılı Kanunla vergi iadesi uygulamasına da son verildi.İlgili yasa maddesinin başlığında “...gelir vergisinin iadesi” yazarken artık “Amatör sporun desteklenmesi” yazıyor. Ödeme artık kulüplerin özel banka hesabına değil, Gençlik ve Spor Bakanlığı adına açılacak özel hesaba yatacak. Özel hesaba aktarılan tutarlar yine amatör branşlar için kullanılabilecek. Özel hesaba aktarılan tutarların kullanılması ve denetlenmesi ile maddenin uygulanmasına ilişkin usul ve esasları belirlemeye Hazine ve Maliye Bakanlığı ile Gençlik ve Spor Bakanlığı müştereken belirleyecekler.",2024-10-15 10:57:30
Yeni milyonerler vergi ödeyecek mi?,https://www.hurriyet.com.tr/yazarlar/ahmet-karabiyik/yeni-milyonerler-vergi-odeyecek-mi-41413042,"Hatta miras yoluyla da edinilmiş olabilir... Yine vergisi var. Varlığın; bankada mevduat olması, taşınır kıymet olması da, gayrimenkul arsa, konut, işyeri gibi taşınmaz varlık olması da fark etmiyor. Otomobil, minibüs gibi motorlu taşıt da olabilir... Yasada yer alan istisna tutarını aşan değerdeki varlıklar karşılıksız el değiştirdiğinde vergisinin de ödenmesi gerekiyor. Veraset ve İntikal Vergisi (VİV)  tarifesi üzerinden hesaplama yapılıyor. 2020 için açıklanan güncel vergi tarifesi tabloda yer almakta. (VİV Kanunu Genel Tebliği, Seri No: 51)Şimdi başlıktaki soruya gelelim... Yani yeni milyonerlerin vergi ödeyip ödemeyeceğini açıklayalım... Yeni milyoner olarak kastettiğimiz tabi ki milli piyangonun yılbaşı çekilişinden büyük ikramiyeyi kazanan talihliler. 2020’nin çeyrek bilet sahibi talihlilerinden Bursalı ve Gaziantepli iki talihli 20’şer milyonluk ikramiyelerini teslim aldılar bu arada...Yeni yıla 20’şer milyon kazanarak giren talihliler de, daha düşük tutarda ikramiye kazanan diğer milli piyango talihlileri de bir kuruş dahi vergi ödemeyecek... Milli Piyango İdaresi tarafından düzenlenen sayısal loto, şans topu vb. çekilişlerden kazanılan ikramiyelerin de veraset ve intikal vergisinden istisna olduğunu da ayrıca belirtelim.Şans oyunları (at yarışı, futbol müsabakaları gibi) ile yarışma ve çekilişlerde kazanılan ikramiyeler içinse vergi var. İvazsız (karşılıksız) intikal kabul edildiğinden 7.060 lirayı aşan kısmı için vergi (VİV) hesaplanması gerekiyor.BAĞIŞ VE HEDİYELERDE İSTİSNAGüncel istisna tutarı: 7.060 lira. 2020’de bu değeri aşan tutarda hediye, bağış alan kişiler annesinden babasından dahi söz konusu mallar intikal etmiş olsa da vergi ödemek zorunda. Yalnız; anne, baba, eş ve çocuklardan bu hediyeleri alanlar için, verginin oranı yarı yarıya düşüyor.Bahsettiğimiz karşılıksız intikaller için beyanname verme süresi bir ay.  Sonrasında ödeme, üç yılda ve altı taksitte (her yıl Mayıs ve Kasım aylarında) yapılabiliyor.MİRASTA İSTİSNAEvlatlıklar dâhil, füruğ (altsoy) ve eşten her birine isabet eden miras hisselerinde 2020 için geçerli istisna tutarı: 306.603 TL (füruğ bulunmaması halinde eşe isabet eden miras hissesinde 613.582 TL) (VİV Md. 4/b).Veraset yoluyla intikal eden varlıkların değeri, istisna haddinin altında kalsa dahi beyanname verilmesi gerektiğini de özellikle belirtelim. Muristen mirasçılara veraset yoluyla hiçbir mal intikal etmemişse, bu durumun da bir dilekçe ile (beyanname verilmeksizin) vergi dairesine bildirilmesi gerekir.Ölüm halinde, mirasçıların dört ay içinde “veraset ve intikal vergisi” beyannamesi vermeleri gerekiyor. Ölüm Türkiye’de meydana gelmemişse ve/veya mirasçıların Türkiye’de bulunmaması durumlarında, beyanname verme sürelerinin farklılık gösterebileceği de ayrıca dikkate alınmalı.MOBİL İNTERNETTE 62 MİLYON ABONEMobil cepten internet abone sayısı, geçen yılın üçüncü çeyreği itibarıyla 62 milyon 238 bin 237’ye yükseldi. Bilgi Teknolojileri ve İletişim Kurumu (BTK) Pazar Verileri Raporu’ndan derlenen bilgilere göre, geçen yılın üçüncü çeyreği itibarıyla Türkiye’de yüzde 101.1 penetrasyon oranına karşılık gelen, makineler arası iletişim (M2M) aboneleri dahil toplam 82.9 milyon mobil abone bulunuyor. Geçen yılın üçüncü çeyreğinde 3G abone sayısı 4 milyon 959 bin 802’ye gerilerken, 4.5G abone sayısı 76 milyon 28 bin 440’a yükseldi. 2019 eylül ayı sonu itibarıyla M2M abone sayısı da 5.7 milyon oldu. 2018 yılı üçüncü çeyrekte 60 milyon 101 bin 551 olan 3G ve 4,5G hizmetiyle mobil bilgisayardan ve cepten internet hizmeti alan mobil genişbant abone sayısı, geçen yılın aynı dönemi itibarıyla 62 milyon 238 bin 237’ye ulaştı. Sadece 4,5G hizmetiyle mobil bilgisayardan ve cepten internet hizmeti alan mobil genişbant abone sayısı da 39 milyon 957 bin 888 oldu. Bu dönemde mobil internet kullanım miktarı toplam 1 milyon 183 bin 411 terabayt, 4.5G kullanıcılarının toplam mobil internet kullanım miktarı da 1 milyon 109 bin 249 terabayt olarak hesaplandı.",2024-10-15 10:57:32
Asgari ücretlinin ve CEO’nun bordrosunda neler değişiyor?,https://www.hurriyet.com.tr/yazarlar/ahmet-karabiyik/asgari-ucretlinin-ve-ceonun-bordrosunda-neler-degisiyor-41408489,"Resmi Gazete’de yer alan brüt ücretten yola çıkarak hesaplama yapıldığında, aslında ilk başta net ücret 2 bin 103 olarak hesaplanıyor. Üzerine Asgari Geçim İndirimi (AGİ-bekâr için 220 lira) ilavesiyle net 2 bin 324 liraya ulaşılıyor. 2019’a göre artış oranı ise yüzde 15.03.Evli ve çocuklularda net asgari ücret, AGİ etkisiyle 2 bin 479 liraya kadar çıkabiliyor. Eş ve çocuktan kaynaklı net maaşın ne kadar arttığı Tablo 2’den görülebilir.Bu değerler çalışan açısından asgari ücreti açıklıyor. Brüt ücretten kesilen vergi ve sigorta primleri de 2019 yılıyla karşılaştırmalı olarak Tablo 1’den görülebilir.Asgari ücretin işvereni ilgilendiren toplam maliyeti var bir de... Asgari ücretli bir çalışanın 2020 yılında işverene maliyeti (net ücret + vergiler + sigorta primleri) aylık 3 bin 605 lira olacak. Yüzde 5’lik sigorta primi teşvikiyle 3 bin 458 liraya düşüyor. Ayrıca 75 lira olarak açıklanan devlet desteğiyle bu kez 3 bin 383 liraya düşüyor işveren maliyeti.  (Geçen yıl devlet desteği 500’den daha az çalışanı olan işyerleri için 150 liraydı. Diğer işyerleri için 100 liraydı.)CEO’ların bordrosunda neler değişecek? Çalışanların ücret bordrolarında; yüzde 14 oranında sigorta primi kesintisi, yüzde 1 oranında ise işsizlik sigortası primi kesintisi yer alır. Brüt ücret üzerinden bu kesintiler yapılır. Ancak brüt ücreti 19 bin 188 liranın üzerinde olanlar için tek bir tutar (2019 için: 2 bin 878 lira) sigorta prim kesintisi yapılır.  Asgari ücretin artışıyla beraber yüksek ücretlilerin maaşından kesilecek söz konusu prim tutarları da arttı. ( Bu primler, asgari ücretin 7.5 katı matrah kabul edilerek hesaplanır.) 2020’de artık toplamda 3 bin 310 lira prim kesintisi görülecek bordrolarda... (3 bin 90 lirası sigorta primi,  220 lirası işsizlik sigortası primi)CEO’ların ve yüksek ücretlilerin vergilendirmesinde esas köklü değişiklikse, ücret gelirlerini beyan etme zorunluluklarının başlayacak olması. Maliye’yle hiç irtibatları yoktu tek işverenden ücret alan çalışanların... Tüm vergilendirme işlemleri, bordrosunda kayıtlı oldukları şirketleri tarafından yapılıyordu. Gelir vergisi tarifesinin 4’üncü dilimini aşan tutarda (Bu tutar, 2020 gelirleri için 600 bin lira) ücret geliri gelir elde edenler artık beyanname verecek. Yeni yıldan itibaren elde edecekleri ücret gelirlerini, Maliye’ye beyan etmeleri (2021 Mart ayında) gerekecek. (7194 sayılı kanunla Gelir Vergisi Kanunu’nun 86’ncı maddesinde yapılan değişiklik)Ayrıca yüksek ücretliler; ne kadar çok kazanırlarsa kazansınlar en fazla yüzde 35 oranında vergi öderlerken, yeni yıldan itibaren 600 bin lirayı aşan kazancı olanlar yüzde 40 oranında vergi ödeyecekler.",2024-10-15 10:57:33
İşyerinden ‘konut vergisi’ istenenler ne yapmalı,https://www.hurriyet.com.tr/yazarlar/ahmet-karabiyik/isyerinden-konut-vergisi-istenenler-ne-yapmali-41403523,"Okurum derdini anlatmaya devam ediyor. Hiç hesapta yokken 18 bin lira (binde 3)  vergi istendiğini söylüyor. 6 milyon lira değer biçilmiş çünkü gayrimenkulüne... “Değerli konutlar üzerinden vergi alınabilir ama benim mülküm tapuda konut görünse de gerçekte iş yeri olarak kullanılıyor. Zaten emlak vergisini de konut olarak değil ‘iş yeri’ olarak daha yüksek orandan ödüyorum. Kira gelirimi de konut olarak değil, iş yeri olarak Maliye’ye beyan ediyorum. Kiracı iş yeri de iş yeri kira stopajı ödüyor. Hatta imar barışından yararlanırken de, iş yeri olarak kayda geçti mülküm. Yani en ufak bir tereddüt yok mülkümün iş yeri olduğu hususunda. Maliye’nin kayıtlarından da, belediyenin kayıtlarından da bu durum apaçık görülebilir.”Yeni vergi yasasının mürekkebi kurumadan tartışmalar başladı... Hakikaten de adı bile konut vergisi: ‘Değerli Konut Vergisi’. İşyerlerinden vergi alınmayacak, çok net. Peki; okurumun durumunda olanlar ne yapacak? Tapuda ‘konut’ görünen ‘işyerleri’ için konut vergisi mi ödeyecekler? Öncelikle aynı konudaki emlak vergisi-bina vergisi uygulamasından bahsedelim... Maliye, tapuda konut görünen ancak fiilen iş yeri olarak kullanılan mülkleri iş yeri olarak kabul ediyor. (Aşağıda İzmir ve İstanbul Vergi Dairelerince verilmiş özelge özetleri yer almakta.) Vergi Usul Kanunu’nda da vergilendirmede, ‘işlemlerin gerçek mahiyetinin esas alınacağı’ belirtiliyor. (Md.3/B) Vatandaşlar geçmişte benzer tereddütleri emlak vergisinde de yaşamış... Ve Maliye’ye sormuşlar konuyu... Maliye cevaben, “iş yeri olarak kullanılmaya başlanılan konutlar için belediyeye bildirimde bulunulması gerektiğini” söylemiş. Ve “iş yeri olarak emlak vergisinin ödenmesi gerektiği” belirtilmiş. Ancak; kritik bir farlılık var. Emlak vergisinde; konut iş yeri olarak kabul edildiğinde Maliye’nin nakit kazancı olurken, ‘Değerli Konut Vergisinde’ ise o mülk iş yeri olarak kabul edildiğinde Maliye’nin nakit kaybı oluşacak, hiç vergi alamayacak... Eğer bu mülk sahiplerinden ‘değerli konut vergisi’ istenirse garip bir durum yaşanacak... Aynı mülk; bir vergi açısından iş yeri, diğer bir vergi açısından ‘konut’ olarak kabul edilecek. Her ne kadar Tapu ve Kadastro Genel Müdürlüğü’ne tebliğden sonraki 15 gün içinde yapılacak itiraz da esas konu ‘mülkün değeri’ olsa da, mülkün aslında fiilen iş yeri olarak kullanıldığı da itiraz dilekçesinde belirtilebilir. Ayrıca mülk sahipleri bu tereddütlerini gidermek üzere Maliye’ye başvurarak özelge de isteyebilir. Fiilen iş yeri olarak kullanılan ve bina vergisi, kira stopajı vergisi açısından ‘iş yeri’ olarak kabul edilen mülklerinin, Değerli Konut Vergisi açısından da ‘iş yeri’ olarak kabul edilip edilmeyeceğini sorabilirler.Şubat ayına kadar ‘iş yeri’ olarak kullanılan konutlara ilişkin Maliye’den net bir açıklama getirilip tereddütler giderilmezse de, 20 Şubat akşamında kadar verilmesi gereken beyannamelerin ihtirazi kayıtla verilmesi gerekir. Ardından açılabilecek davada da, tapuda ‘konut’ olarak görünen mülkün aslında ‘iş yeri’ olarak kullanıldığı, emlak vergisinin de ‘iş yeri’ olarak ödendiği, kiracının işyerlerine özel gelir vergisi stopajı ödediği de belirtilmelidir. Eğer söz konusu gayrimenkulle ilgili imar barışı başvurusunda bulunulmuşsa ve konut için geçerli yüzde 3 oranında bedel ödemek yerine, iş yeri için geçerli yüzde 5 bedel ödenmişse, yapı kayıt belgesi ve ödeme belgesinin de dilekçeye eklenmesi mükellef lehine olacaktır.Günlük kiralanan konut da iş yeri kabul ediliyor.Günlük-saatlik kiralama yapan konut sahipleri, emlak vergilerini düşük oranlı konut olarak değil daha yüksek oranlı iş yeri olarak ödemek durumundalar. Gayrimenkul her ne kadar konut olarak kayıtlarda görünse de, fiziki olarak iş yeri olarak kullanıldığından iş yerinin tabi olduğu orandan emlak vergisi ödenmesi gerekir.  (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)Bir kısmı konut olsa da, iş yeri olarak kabul ediliyor.Konutun yalnızca bir kısmı iş yeri olarak kullanılmaya başlansa da, belediyeye bildirimde de bulunularak artık iş yerinin tabi olduğu orandan (izleyen yıldan itibaren) emlak vergisinin ödenmesi gerekiyor. (İstanbul Vergi Dairesi Başkanlığı, 29 Eylül 2015 tarih ve 83330 sayılı özelge)Tebligatlara itiraz için 15 günlük süre var.TKGM’nin mülkün değerini gösterir tebligatı alan mülk sahipleri, tebligattan itibaren 15 gün içinde itiraz haklarını kullanabilecekler. Tebligatta belirtilen değeri yüksek bulan mülk sahipleri süreyi kaçırmadan aşağıdaki belgelerin hangisi kendilerinde varsa bunları da ekleyerek itirazlarını TKGM’ne iletebilirler.Emlak vergisi değerini gösterir belge.Mülkün alım tarihinin üzerinden çok zaman geçmemişse tapuda beyan edilen alım satım değeri, kredi ile alınmışsa bankanın ekspertiz değeri,  Mülke eşdeğer konut-ların varsa satış değeri, Sigorta şirketince belirlenen değerGayrimenkul değerleme şirketlerinin değerleme raporları",2024-10-15 10:57:36
Bakkala kesilen fatura da elektronik olacak,https://www.hurriyet.com.tr/yazarlar/ahmet-karabiyik/bakkala-kesilen-fatura-da-elektronik-olacak-41398156,"E-fatura uygulamasına geçmiş olan büyük işletmeler (Yılda10 milyon liralık ciroyu aşmış işletmeler) birbirlerine kestikleri faturaları zaten elektronik olarak düzenliyorlardı. Şimdi yeni yılla birlikte, büyük işletmeler (mesela toptancılar) bakkala dahi yalnızca ‘e-arşiv fatura’  düzenleyebilecek. Ayrıca; bakkala veya diğer esnafa ‘e-arşiv fatura’ düzenlemek zorunda olan büyük işletmeler için ciro limiti, 10 milyon liradan, 5 milyon liraya iniyor. Yani; 2019 cirosu 5 milyon lirayı geçecek işletmeler, 1 Temmuz 2020 tarihinden itibaren artık kağıt fatura düzenlemeyecekler, e-fatura uygulamasına dâhil olacaklar, kendileri gibi e-fatura uygulaması kapsamındaki müşterilerine, tüm faturaları elektronik olarak iletecekler. Eğer müşterisi e-fatura kapsamında değilse de (bakkal örneğinde olduğu gibi) bu kez ‘e-arşiv fatura’ düzenleyecekler. (Perakende satışlarda yazarkasa fişiyle belgelendirme durumu da dikkate alınmalı.)Hali hazırda; e-arşiv fatura düzenleyen 53 bin işletme varken, çok değil 15 gün sonra, yeni yılla birlikte 75 bin işletme daha e-arşiv fatura düzenleyicisi olacak. Bakkal hangi durumda ‘e-arşiv fatura’ düzenleyecek?Yalnız bakkala kesilecek faturalar elektronik olmayacak. Bazı durumlarda bakkal da elektronik fatura kesecek. Eğer aynı kişiye aynı gün (vergi mükelleflerine düzenlenenler açısından) 5 bin liranın üstünde satış yapılmışsa faturası ‘e-arşiv fatura’ olmak zorunda. (Vergi mükellefine düzenlenmiyorsa limit 30 bin lira). Ve bu uygulama da yılbaşından itibaren zorunlu.“Peki, bakkalın elektronik fatura için altyapısı hazır mı ki?” diye sorulacaktır. Gelir İdaresi Başkanlığı’nın (GİB) e-belge düzenleme portalı üzerinden düzenlenebilecek bu elektronik faturalar... Bakkalın veya söz konusu satışı yapan diğer esnafın limit aşan faturaları için, GİB’in portalı üzerinden fatura düzenlenmesi öngörülüyor.2020’DE E-İRSALİYE DE BAŞLIYOR2020 içinde elektronik belge kullanımının daha da yaygınlaşmasıyla ticaret artık, elektronik belge olmaksızın neredeyse yapılamayacak. e-fatura uygulamasına kayıtlı olan ve 2018 veya müteakip hesap dönemleri brüt satış hasılatı 25 milyon TL ve üzeri olan mükellefler için irsaliyeler de 1 Temmuz 2020’den itibaren elektronik olacak artık.Netice de işletmeler yeni yıla girmeden kendilerine şu soruları acil olarak sormalılar: Yeni yıldan itibaren biz de ‘e-arşiv fatura’ düzenlemek zorunda mıyız? Eğer geçiş zorunlu ise buna hazır mıyız, teknik altyapı olarak ve süreçleri işletecek personelin eğitimi-yetkinliği açısından 2020 Temmuz’da biz de ‘e-irsaliye’ düzenlemek zorunda mıyız? Eğer geçişimiz zorunlu ise e-irsaliye için eksiklerimiz neler? E-FATURA ADETİ 2 MİLYARI GEÇTİTicari hayattaki elektronik dönüşümle birlikte fatura adetleri artık milyarlarla ifade ediliyor. 2019’da kesilen e-arşiv fatura sayısı 2 milyarı geçti. 2018’de 1.7 milyar adetti.  2020’de sisteme katılacak kullanıcı sayısı ve düzenlenecek fatura sayısı beli ki katlanarak artmaya devam edecek.Elektronik dönüşüme ilişkin diğer çarpıcı rakamlar da şöyle:2018 yılı e-fatura uygulaması kapsamındaki işletme sayısı: 88 bin 837.2019’un bu son günleri itibariyle  e-fatura uygulaması kapsamındaki işletme sayısı: 128 bin 627. 2018 yılı düzenlenen e-fatura sayısı: 220 milyon 286 bin 825.2018 yılı e-arşiv fatura uygulaması kapsamındaki işletme sayısı: 24 bin 30.2019’un bu son günleri itibariyle e-arşiv fatura uygulaması kapsamındaki işletme sayısı: 53 bin 242.2018 yılı düzenlenen e-arşiv fatura sayısı 1 milyar 709 milyon 500 bin 104.2018 yılı e-defter uygulamasından yararlanan mükellef sayısı 86 bin 901.Not: Paylaştığımız istatistiksel verilerin tamamını, işletmelere elektronik vergisel uygulamalarla ilgili aktif hizmet sunan İdea Teknoloji şirketinden (ideateknoloji.com.tr)  temin ettik.",2024-10-15 10:57:37
2020’de asgari ücretin neti ve maliyeti ne olacak?,https://www.hurriyet.com.tr/yazarlar/ahmet-karabiyik/2020de-asgari-ucretin-neti-ve-maliyeti-ne-olacak-41392603,"Toplantılardan önce işçi temsilcileri tarafından ‘net 2 bin 578 lira’ olarak bir tutar da telaffuz da edildi. Türk-İş Genel Başkanı Ergün Atalay, bir kişinin yaşam maliyetinin 2 bin 578 lira olduğunu belirterek, yeni asgari ücret için bu rakamın göz önünde bulundurulması gerektiğini söyledi. 2019’un asgari ücreti (AGİ dahil) net 2 bin 20 lira olduğundan artış oranı yüzde 28’e denk gelir bu durumda.İşveren temsilcilerinin de, 2 bin 200 liranın altında bir tutarı önermeyeceğini de tahmin ediyoruz. (Yüzde 9’luk artışa denk gelir.)Dolayısıyla 2020 yılı için net asgari ücret, 2 bin 200 lira ile 2 bin 578 lira arasında bir tutarda kesinleşecektir.Aşağıdaki tabloda bu iki tutarı alt ve üst limit baz alarak beş farklı asgari ücret tahmini üzerinden, gerek işçi için, gerek işveren için asgari ücretin diğer kalemleri de yer almakta. 2020 asgari ücreti henüz belirlenmemiş olsa da; tablo üzerinden çalışanlar da, işverenler de, asgari ücretin kendi bütçelerine nasıl yansıyacağını şimdiden görebilirler. Çalışanın maaşı üzerinden ne kadar asgari geçim indirimi (AGİ) hesaplanacağı, ne kadar vergi ve sigorta primi hesaplanacağı ve nihayetinde işverenin her bir asgari ücretli çalışan için 2020’de ne kadar toplam maliyete katlanacağı görülebilir.2020 için aylık net asgari ücretin 2 bin 400 lira olarak belirlendiği durumu ele alalım mesela… Çalışana net ödenecek ücretin 2 bin 400 lira (227,93 TL AGİ dahil) olması durumunda, işverenin toplam yükleneceği maliyet (net ücret+ vergiler +sigorta primleri) toplam 3 bin 420 lira 83 kuruş olacaktır. (Maliyet hesabında; yüzde 5 SGK prim desteği dikkate alındı, 150 liralık devlet desteğinin 2020’de de uygulanacağı varsayıldı.)AGİ NET MAAŞI NASIL ARTTIRIYOR?AGİ’nin hesabı, asgari ücret üzerinden yapılıyor. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor. (GVK Md. 32) İşverenler, çalışanların ücretleri üzerinden hesapladıkları vergiyi, AGİ kadar daha az ödüyorlar vergi dairesine. Hesaplanan AGİ’yi, çalışanlarına (net ücretlerine ilaveten) ödüyorlar.2019 ücret hesabında; bekâr bir çalışan için aylık 191,88 lira, net maaşa ilave ediliyor. Tabloda da; 2020 için varsayılan asgari ücret örnekleri üzerinden ne kadar AGİ ödemesi yapılacağı yine bekâr bir çalışan için hesaplandı. Asgari ücretin kesinleşmesinden sonra eş ve çocuklardan dolayı çalışanların maaşlarının üzerine ne kadar AGİ artışı uygulanacağını ayrıntılı olarak bir başka yazıda ayrıca ele alacağız.",2024-10-15 10:57:39
Patron gizlerse çalışan gizlemez mi?,https://www.hurriyet.com.tr/yazarlar/ahmet-karabiyik/patron-gizlerse-calisan-gizlemez-mi-41387048,"Yeni yıldan itibaren elde edilecek gelirler için, bu listeye daha önce hiç adını duymadığımız kişiler de girecektir… Ve bu yeni isimler şirket sahibi de olmayacak üstelik… Yeni isimler bordrolu-sigortalı çalışanlar olacak... Çalışan derken tabi ki, CEO ya da üst düzey yöneticiler. Kazançları milyonlarla ifade edilen yüksek maaş ve prim kazancı elde eden çalışanlar… Peki; neden bu yıla kadar listeye girmediler de, 2020’den itibaren elde edecekleri kazançlarından dolayı rekortmen listesine girecekler?Açıklayalım…Vergi mevzuatına göre; ücretliler ne kadar çok kazanırsa kazansın tek bir patrondan (işyerinden) maaş aldıkları sürece beyanname vermiyorlar.Artık önümüzdeki yıldan itibaren yüksek ücret geliri edenler de yıllık gelir vergisi beyannamesi verecek. (7193 sayılı kanunla Gelir Vergisi Kanunu’nun 86’ncı maddesinde yapılan değişiklik)Gelir vergisi tarifesinin 4’üncü dilimini aşan tutarda (Bu tutar, 2019 için 500 bin lira) ücret geliri gelir elde edenler beyanname verecek. Mevcut durumda; ücretlilerin maaşı ne kadar yüksek olursa olsun, tek bir işverenden maaş aldıkları sürece, hiçbir şekilde beyanname verme zorunlulukları yok. Çalışanların vergileri, bordrosunda kayıtlı oldukları işletmeler tarafından stopaj-kesinti yoluyla Maliye’ye ödeniyor. Çalışanın-CEO’nun herhangi bir beyanname verme, bizzat vergi ödeme gibi bir yükümlülüğü yok.21 Kasım’da mecliste kabul edilen yeni vergi paketiyle, yüksek ücretlilere beyanname verme zorunluluğu da getirildi. 2020’de yüksek ücret geliri elde eden CEO’lar ve üst düzey çalışanlar vergi dairesi ile tanışacak, yıllık gelir vergisi beyanı verecekler… Dolayısıyla büyük şirketlerin çok kazanan CEO’ları da önümüzdeki yıldan itibaren rekortmen listesinin yeni isimleri olarak dikkat çekecektir. Geçmiş yıllarda banka hesaplarına milyonlarca liralık maaş-prim ödemeleri yatırılmış olsa da, ücret gelirleri beyana tabi olmadığından, rekortmen listesine girme şansları yoktu. Patronlar dahi rekortmen olacak kadar vergi ödemesine rağmen listede isminin yer almasını istemezken, netice de bordrolu-sigortalı çalışan olan CEO’lar veya üst düzey yöneticiler de rekortmenler listesinde isminin yer almasını istemeyecektir. Çünkü patronlar dahi kamuoyunda ‘çok kazanan kişi’ olarak tanınmak istemezken, CEO’lar da ‘çok kazanan kişi’ olarak tanınmak istemeyecektir.Aslında ister patron olsun, ister çalışan olsun, en çok vergi ödeyen erdemli vatandaşlarımız ödüllendirilmeyi de, övgüyü de fazlasıyla hak ediyor.“Neden isimlerinin gizli kalınması istiyorlar” peki… Onu da tahmin edebiliyoruz… Çok vergi ödemekten, çok kazanmaktan dolayı çeşitli yollarla baskı altında kalmak istemiyorlardır muhtemelen… Eş, dost ve akraba ‘borç isteyebilir’ çeşitli dernekler ‘bağış’ isteyebilir, çalışanlar ‘ekstra zam’ isteyebilir gibi düşünüyor olabilirler… Şantaj, hırsızlık için hedef olma riski de düşünülebilir.Dileyelim bu kaygılar önümüzdeki yıllarda yaşanmasın… Rekortmen listesine girmeyi hak edecek kadar vergi ödeyen vatandaşlarımız, bu gururu, isimlerini gizleme ihtiyacı duymaksızın yaşamayı tercih ederler.  ACUN ILICALI 83’ÜNCÜ SIRADAÜnlüler açısından listeye göz attığımızda, Acun Ilıcalı’nın kesintisiz olarak listede yer almaya devam ettiğini görüyoruz. Cem Yılmaz, 2016 GV listesinde 89’uncu (4 milyon 712 bin lira) sırada yer almıştı, son iki yıldır listede ismi yer almıyor. Kıvanç Tatlıtuğ, geçen yıl (2017 GV) Türkiye ilk 100 listesine, 93’üncü sıradan ve 4 milyon 816 bin liralık GV tahakkuk tutarı ile girmişti. Tatlıtuğ, bu yıl listede yer almıyor.  Acun Ilıcalı, Türkiye ilk 100 listesine geçen yıl (2017 GV) 42’nci sıradan girmiş, beyan ettiği geliri (2017) üzerinden 7 milyon 977 bin lira vergi tahakkuk ettirmişti… Bu yıl açıklanan ilk 100 listesine ise 83’üncü sıradan ve 6.7 milyon lira vergi tahakkuk ettirerek girmiş durumda. Ilıcalı, üç yıl önceki listede de (2016 GV) yine vardı ve 38’inci sıradan girmiş ve adına 7 milyon 230 bin lira vergi tahakkuk etmişti.",2024-10-15 10:57:41
Emlak vergisinde son bir hafta,https://www.hurriyet.com.tr/yazarlar/ahmet-karabiyik/emlak-vergisinde-son-bir-hafta-41381494,"Emlak vergisinin son ödeme süresini geçirenler, aylık yüzde 2 oranında gecikme zammı ödemek zorunda kalacaklar. (2 Ekim 2019 tarihli Resmi Gazete’de yayımlanan 1592 sayılı Cumhurbaşkanı Kararı)Konut sahipleri, emlak vergi değerinin binde 1’i (büyükşehirlerde binde 2’si) oranında, işyeri sahipleri emlak vergi değerinin binde 2’si (büyükşehirlerde binde 4’ü) oranında emlak vergisi ödüyorlar.  Hangi mülk sahipleri vergi ödemiyor?Bazı mülk sahipleriyse emlak vergisi ödemiyorlar. Tek konutu olan; 1-Ev hanımları ve işsizler, 2- Emekliler, 3- Engelliler, 4- Gaziler, 5-Şehitlerin dul ve yetimleri sıfır oranlı emlak vergisi avantajından yararlanabiliyor. (Konutun en fazla 200 metrekare olması gerekiyor.) Konutun bulunduğu ilçe belediyesine başvurularak emlak vergisi ödeme yükümlülüğü kaldırılabiliyor.Ev hanımları ve işsizler, gelirleri de yoksa tek konutları için emlak vergisi (indirimli-sıfır oranlı) ödemiyorlar. Emeklilerin; emekli maaşı dışında gelirlerinin olmaması gerekiyor avantajdan yararlanmak için... 2018 yılı içinde, 34 bin liraya kadar mevduat faizi, repo benzeri (menkul sermaye iradı) elde edilen gelir varsa yine 2019 emlak vergisi için avantajdan yararlanılabiliyor...Emlak Vergisi Yasası’na göre sanayici işletmelere de vergi avantajı tanınıyor. Organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalara daimi bina vergisi muafiyeti uygulanıyor.Konutlara yeni değer tespiti geliyor.Öncelikle hali hazırda; emlak vergi değerinin-rayiç değerin nasıl hesaplandığını hatırlayalım: Rayiç değer;(konut ve işyerleri için) arsa (payı) değeri ve bina değerinin toplamından oluşuyor. Emlak vergisi hesaplaması, bu rayiç değere binde 1 ve binde 2 oranları (büyükşehirlerde yüzde yüz artırımlı) uygulanarak hesaplanıyor.Her dört yılda bir ‘takdir komisyonları’ tüm mülklerin arsa değerlerini yeniden belirliyor. Geçen yılki (2018) arsa değerleri takdir komisyonları tarafından (2017 yılında) belirlenmişti. Takdir komisyonlarına; belediyeden, Maliye’den, tapu müdürlüğünden, ticaret odasından, ilgili muhtarlıklardan... üyeler katılıyor. 2018 için belirlenen değerin üzerine, yeniden değerleme oranının yarısı (%11,865) eklenerek 2019 değerleri otomatik belirlenmişti. Takip eden iki yıl için de (2020 ve 2021) mülklerin rayiç değerleri otomatik olarak yeniden belirlenecek.Şimdi; mecliste görüşülen yasa teklifiyle mülkler için yeni bir değer daha belirleniyor. Tapu ve Kadastro Genel Müdürlüğünce belirlenecek yeni değer, emlak vergisi hesabında dikkate alınmayacak olsa da, mülk sahiplerini yine etkileyebilecek.  Yeni yasalaşan ‘değerli konut vergisinin’ mükellefleri bu yeni değer üzerinden belirlenecek. 5 milyon liradan daha değerli konutlar için emlak vergisine ilaveten ‘değerli konut vergisi’ ödenecek.      Değerli konut vergisi, emlak vergi değeri ve Tapu ve Kadastro Genel Müdürlüğüne belirlenen değerden hangisi yüksekse onun üzerinden ödenecek.Vergi, mülkün değeri üzerinden artan oranlı hesaplanacak. 5 milyon TL ile 7, 5 milyon TL arasında ise Binde 3,7.500.001 TL ile 10 milyon TL arasında ise Binde 6, 10.000.001 TL’yi aşanlar için... Binde 10        Tapu harcının matrahının belirlenmesinde de bu yeni değerin dikkate alınacağına ilişkin yasa teklifinin ilgili maddeleri ise (md. 30 ve md. 31) meclis genel kurulunda teklif metninden çıkarıldı. Dolayısıyla tapu harcı yine aynı yöntemle hesaplanacak, emlak vergi değerinden az olmamak üzere beyan edilen alım satım değeri üzerinden hesaplanmaya devam edilecek.",2024-10-15 10:57:43
Hangi mülk sahipleri ne kadar ‘değerli konut vergisi’ ödeyecek?,https://www.hurriyet.com.tr/yazarlar/ahmet-karabiyik/hangi-mulk-sahipleri-ne-kadar-degerli-konut-vergisi-odeyecek-41376208,"Mülk sahipleri için en çok merak edilen konular tabi ki; yeni verginin oranı, beyan ve ödeme zamanı, muafiyetten kimlerin yararlanabileceği, konutun değerinin nasıl belirleneceği…‘Değerli konut vergisinin’ merak edilen tüm yönlerini sırasıyla açıklıyoruz…Değeri kim belirliyor?Yeni konut vergisiyle beraber konutlar için yeni bir değer belirleme süreci daha başlıyor… Mülk sahipleri zaten konutları için emlak vergisi değerini ve yıldan yıla yapılan değer güncellemelerini izliyorlardı… Şimdi yeni bir değer daha ortaya çıkacak ve özellikle mülkünün değeri 5 milyon lirayı aşacak mülk sahipleri bu yeni değerleri de izleyerek kendi konutlarının ‘değerli konut vergisi’ kapsamında olup olmadığını belirlemeleri gerekecek.  En kritik soru şu:  Değeri kim belirliyor: Tapu ve Kadastro Genel Müdürlüğü veya yetkilendirdiği değerleme şirketleri tarafından yapılacak değerleme. Gayrimenkullerin değerinin; Tapu ve Kadastro Genel Müdürlüğü’nün internet sitesinde ilan edileceği ve ilgilisine ayrıca tebliğ edileceği belirtiliyor yasa teklifinde. Tebliğ tarihinden itibaren on beşinci günün sonuna kadar Tapu ve Kadastro Genel Müdürlüğü’ne itiraz edilmeyen konutların değerinin kesinleşeceği de belirtiliyor. Süresinde yapılan itirazların, on beş gün içinde değerlendirilerek sonuçlandırılması ve kesinleşen değerin yine ilan edileceği ve ilgilisine tebliğ edilmesi öngörülüyor. Tapu ve Kadastro Genel Müdürlüğü’nce belirlenen bir değerin bulunmaması durumunda ise bina emlak vergi değeri esas alınarak vergilendirme işlemleri yapılacağı belirtiliyor.Mükellefiyet ne zaman başlıyor?Taşınmazın emlak vergisine esas değeri veya Tapu ve Kadastro Genel Müdürlüğü’nce belirlenecek değerinin en az 5 milyon lira olarak belirlenmiş olması gerekiyor. Bu belirlemenin yapıldığı tarihi takip eden yıldan itibaren mükellefiyet başlıyor. Yeni verginin mükellefi kim?Değerli konut vergisini; konutların sahipleri, varsa intifa (kullanım) hakkı sahipleri ödeyecek.Konuta paylı mülkiyet hâlinde sahip olanlar, hisseleri oranında mükellef kabul ediliyor. Elbirliği mülkiyette sahipleri vergiden müteselsilen (zincirleme olarak) sorumlu oluyorlar.Vergi nasıl hesaplanacak?Verginin matrahı, emlak vergi değeri ve Tapu ve Kadastro Genel Müdürlüğü’nce belirlenen değerden hangisi yüksekse, yüksek olan dikkate alınacak.DEĞERLİ KONUT VERGİSİ ORANLARIKonut Değeri                        Verginin Oranı5 milyon TL ile 7, 5 milyon TL arasında ise Binde 37.500.001 TL ile 10 milyon TL arasında ise Binde 610.000.001 TL’yi aşanlar için........... Binde 10Örneğin; değeri 6 milyon lira olarak belirlenen bir konut için binde 3 oranında vergi ödenecek. Bu da 18 bin lira olarak hesaplanacak.Beyanname ne zaman verilecek? Ödeme nasıl yapılacak?Konutun değerinin 5 milyon lirayı aşmasını takip eden yılın Şubat ayının 20’nci günü sonuna kadar beyanname ile beyan edilecek.Ödeme için iki taksit öngörülüyor. Beyannamenin verildiği şubat ayında ve ağustos ayında iki eşit taksitte.Kimler vergiden muaf?Tek konutu olanlardan; hiçbir geliri olmadığını belgeleyenler ve emekliler (gelirleri yalnızca SGK’dan aldıkları emekli maaşından ibaret olanlar) vergiden muaf tutuluyor. (Tek meskene hisse ile sahip olanlar, muafiyet şartını taşıyorlarsa, bu hisseler için de muafiyetten yine yararlanılabilecek.)Esas faaliyet konusu bina inşası olanların işletmelerine kayıtlı bulunan ve henüz ilk satışa, devir ve temlike konu edilmemiş yeni inşa edilen konutlar da (arsa karşılığı inşaat işlerinde sözleşme gereği taahhüt işini üstlenen müteahhide kalan mesken nitelikli taşınmazlar dahil) vergiden muaf tutuluyor.Tapu harcının matrahı da değişiyor.Değerli konut vergisi; değeri 5 milyon lirayı aşan kısıtlı sayıda konut sahiplerini ilgilendirirken, tapu harcının matrahında yapılacak değişiklik alım satıma konu tüm taşınmazları ilgilendiriyor. Tapu harcı hali hazırda; emlak vergi değerinden az olmamak üzere gerçek alım satım değeri üzerinden hesaplanıyor.Şimdi; öngörülen düzenlemeyle, harca esas tutar için, Tapu ve Kadastro Genel Müdürlüğü’nce yapılan veya yaptırılan değerlemenin de dikkate alınacağı belirtiliyor. Emlak vergi değeri ve genel müdürlükçe yeni belirlenecek değerin her ikisi birden taşınmaz alım satım işlemleri sırasında dikkate alınarak bu değerlerden daha az tutarda harç matrahı olamayacak.  Tapu harcı matrahının hesaplanmasına yönelik ayrıntıları, yeni yasal düzenlemenin kesinleşen son hali üzerinden ayrıca ele alacağız.",2024-10-15 10:57:53
İşletmelerin otomobil masraflarında vergi hesabı değişiyor,https://www.hurriyet.com.tr/yazarlar/ahmet-karabiyik/isletmelerin-otomobil-masraflarinda-vergi-hesabi-degisiyor-41374566,"Araç kiralanmış da olsa, satın alınmış da olsa ödenen bedellerin vergi hesabına etkisi büyük oranda değişiyor. İş amaçlı kullandıkları binek otoları kiralayanlar da, araç ruhsatı kendi adına olan işletmeler de, otomobillerin kira, yakıt, bakım vb. masraflarını gider yazarken yeni kısıtlamalara tabi olacaklar.  Sırasıyla mevcut durumu ve yasa teklifiyle yapılması öngörülen değişiklikleri gözden geçirelim...1- AYLIK KİRA MASRAFLARIMevcut durumda; işletmeler binek otonun aylık kira bedellerini muhasebeye kaydederken bir sınıra takılmazken, yasa teklifine göre en fazla aylık 5 bin 500 liralık kısmını gider yazabilecekler. 2- YAKIT, BAKIM, ONARIM, SİGORTA GİDERLERİMevcut durumda; işletmelere kayıtlı binek oto (veya kiralanmış otoların) masraflarının tamamı herhangi bir tutar sınırına tabi olmaksızın gider yazılabiliyor. Akaryakıt masrafları, servis bakım-onarım giderleri, trafik ve kasko sigorta giderleri gibi...Yeni vergi paketine göre ise: binek otomobillere ilişkin giderlerin en fazla yüzde 70’i gider yazılabilecek.Faaliyetleri kısmen veya tamamen binek otomobillerinin kiralanması veya çeşitli şekillerde işletilmesi olanlar için bu kısıt geçerli olmayacak.İşletmeler adına kayıtlı binek otolar için ödenen motorlu taşıt vergisi, halen geçerli mevzuata göre de, gider yazılamıyor, ayrıca belirtmekte yarar var.3-SATIN ALMA SIRASINDA ÖDENEN ÖTV+ KDV Hali hazırda işletmesi adına binek oto satın alanlar; faturada yazan özel tüketim vergisi (ÖTV) ve katma değer vergisini (KDV) gider yazabiliyor. (Panelvan, kamyon gibi ticari araç KDV’si ise, işletmenin ödeyeceği KDV’den düşülebiliyor.)Yeni vergi paketine göre ise: Binek otomobillerinin alımı sırasında ödenen ÖTV ve KDV toplamının en fazla 115 bin liraya kadarlık kısmı gider olarak dikkate alınabilecek. 4-ARACIN (ÖTV+KDV vergi hariç) BEDELİÖteden beri; otomobilin ÖTV ve KDV binmemiş çıplak bedeli herhangi bir sınıra tabi olmaksızın beş yıla yayılarak amortisman (aşınma payı) gideri olarak kaydedilebiliyor.  Örneğin; 1 Ekimde alınan binek oto için 3 aylık amortisman gideri (kıst amortisman) 2019’da gider yazılabilir, 2020 ve sonraki yıllar için tam amortisman (1 yıllık gider) ayrılarak gider yazılabilir. Yeni vergi paketine göre ise: ÖTV+KDV hariç ilk alım bedeli, 135 bin liraya kadar amortisman gideri yazılabilecek. Bu tutarın üstü gider yazılamayacak.Araç faturasında görünen ÖTV+KDV gider yazılmak yerine, maliyete eklendiği durumda ise bu kez amortisman gideri olarak dikkate alınabilecek tutar 250 bin lira olarak kabul ediliyor. Araca ödenen bedel 250 bin lirayı geçtiğinde, 250 bin lirası amortisman gideri yazılabilecek.İkinci el araç alımlarında da 250 bin liraya kadar olan tutar üzerinden amortisman ayrılabilecek. Araç için 400 bin lira da ödense, yeni durumda amortismana tabi tutulabilecek tutar en fazla 250 bin lira olacaktır.Bütün bu düzenlemeler belli ki, işletme adına kayıtlı olan ancak işle ilgili olmayan özel kullanımların önüne geçmek için yapılıyor. Ancak bu düzenlemelerden işle ilgili olarak kullanılan binek otolar da etkilenecek. Dolayısıyla, gider kısıtlaması yapmak yerine, binek otoların işletme amacı dışında keyfi olarak kullanımının önlenmesine yönelik tedbirlerin uygulamaya konması, amaca uygun bir yöntem olacaktır. Ayrıca; binek oto kira, bakım, onarım vb. giderleri düşünce, işletmelerin vergi matrahında artışa ve dolayısıyla kurumlar vergisinde-gelir vergisinde artışa da kuşkusuz neden olacaktır. Ancak; diğer yandan işletmelerin binek oto talebindeki azalış, binek oto satışları üzerinden tahsil edilen ÖTV ve KDV’de azalışa da neden olacaktır.",2024-10-15 10:57:54
Yeni vergi paketinin kira gelirlerine etkisi 2,https://www.hurriyet.com.tr/yazarlar/ahmet-karabiyik/yeni-vergi-paketinin-kira-gelirlerine-etkisi-41369296,"Gelir vergisi yasasında değişiklik öngören yasa teklifinden etkilenmeyenler için de, 2020 Mart ayı geldiğinde ne kadar vergi ödeneceğini tablo üzerinden ayrıca açıklamıştık.Bugün; ‘işyerinden kira geliri’ elde edenlerin merak ettiği konuları sırasıyla açıklıyoruz. Aylık 39.216 liranın altında geliri olanlar etkilenmiyor.Vergi paketinden yalnızca; 2019’da aylık net 39.216 lira ve üstünde işyeri kira geliri elde edenler etkilenecekler. Tablo 1’den yasa teklifi öncesine göre ne kadar daha fazla vergi ödeneceği görülebilir. (Hesaplama götürü gider yöntemi dikkate alınarak yapıldı. ‘Belgesiz götürü gider’ yerine, ‘belgeli gerçek gideri’ tercih edenler için hesaplamalar mülk sahibinin belgeli gider toplamına göre değişecektir.)Yasa teklifinin mevcut haliyle yasalaşmasıyla, 2019 kira gelirleri için de geçerli olacak yeni vergi tarifesi. Yani 2019’da yıllık 500 bin lirayı aşan tutarda kira geliri elde edenler, aşan tutar için yüzde 40 oranında (2020’de) gelir vergisi ödeyecekler. Şu anda (değişiklik öncesi) geçerli vergi tarifesine göre, kira geliri elde edenlerin en fazla (98 bin lirayı aşan kira geliri için) yüzde 35 oranında vergi ödemeleri gerekiyor.Yeni vergi paketinden etkilenmeyen mülk sahipleri için de, ödenecek vergi hesabına yönelik tablo hazırladık. (Tablo-2) Değişen aylık-yıllık işyeri kira gelirine göre; hangi mülk sahibinin, ne kadar gelir vergisi ödeyeceği Tablo-2’den görülebilir.2019’da yıl içinde; net 32 bin lira, brüt 40 bin liradan fazla işyeri kira geliri elde edenler beyanname (1-25 Mart 2020) verecek. Yıl içinde net 32 bin liradan daha az işyeri kira gelir elde edenler beyanname vermeyecek. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2019 gelirleri için 2 bin 200 lira.Vergi ödemeyip iade alacaklar da var... Vergi ödemek bir yana, vergi iadesi alacak mülk sahipleri de olacak. Gayrimenkulü üzerinden işyeri kira geliri elde edenler şanslılar...Kiracı işletmeler; yıl içinde mülk sahibine bir yandan kira bedeli öderlerken aynı zamanda Maliye’ye de yüzde 20 oranında stopaj ödüyorlar. Kiracı işletmelerin yıl içinde ödediği stopaj tutarları, mülk sahipleri tarafından beyanname doldurulurken hesaplanan vergiden düşülür. Eğer stopaj tutarı, hesaplanan vergiden de yüksek çıkıyorsa, aradaki fark mülk sahibine iade edilir. Yani işyeri sahipleri, kira ödemek bir yana üzerine vergi iadesi dahi alabiliyorlar. Tablo 2’de örnekleri var... Örneğin; 2019’da işyerinden aylık 3 bin lira net kira elde eden mülk sahibi, 2020 Mart’da beyanname verdikten sonra Maliye’den 2 bin 250 lira da vergi iadesi alacak.Tablodaki hesaplama götürü gideri tercih edenler için vergi hesaplamasını içeriyor. Tabi ki belgesiz götürü gider yerine, belgeli gerçek gideri tercih edecekler için vergi hesaplaması, gerçek giderin büyüklüğüne bağlı olarak farklılık gösterecektir.",2024-10-15 10:57:56
Yeni vergi paketinin kira gelirlerine etkisi 1,https://www.hurriyet.com.tr/yazarlar/ahmet-karabiyik/yeni-vergi-paketinin-kira-gelirlerine-etkisi-41368480,"“Yeni vergi paketi beni ne kadar etkiliyor? 2019 gelirleri için de vergi hesaplaması değişiyor mu?” Önce ikinci soruyu açıklayalım… Artık 2020’ye iki aydan az bir süre kaldı… Ancak teklife göre kira gelirleri için hemen devreye girecek değişiklik… Değişikliğin mevcut haliyle yasalaşmasıyla, 2019 kira gelirleri için de geçerli olacak yeni vergi tarifesi. Yani yıllık 500 bin lirayı aşan tutarda kira geliri elde edenler, aşan tutar için yüzde 40 oranında (2020’de) gelir vergisi ödeyecekler. Hali hazırda; geçerli vergi tarifesine göre, kira geliri elde edenlerin en fazla (98 bin lirayı aşan kira geliri için) yüzde 35 oranında vergi ödemeleri gerekiyor. Şimdi ilk soruya yani, hangi mülk sahiplerinin kira gelirinden dolayı yeni vergi paketinden etkileneceği konusuna bakalım…Bugün ‘konut kira geliri elde edenler için’, yarın ‘işyeri kira geliri elde edenler için’ kritik soruların cevabını veriyoruz.AYLIK 49 BİN LİRAYI GEÇEN ETKİLENİYORYeni paketten konut kira geliri elde edenlerin tümü etkilenmiyor. Yeni yasa teklifinden yalnızca; 2019’da aylık 49 bin 20 lira ve üstünde konut kira geliri elde edenler etkileniyor. Tablo 1’den; yasa teklifi öncesine göre ne kadar daha fazla vergi ödeneceği görülebilir. (Hesaplama götürü gider yöntemi dikkate alınarak yapıldı. ‘Belgesiz götürü gider’ yerine, ‘belgeli gerçek gideri’ tercih edenler için hesaplamalar mülk sahibinin belgeli gider toplamına göre değişecektir.)Aylık 49 bin 20 liranın altında kira geliri elde edenler, yasa teklifine göre son dilimi yüzde 40 oranına yükseltilen değişikliklerden etkilenmiyorlar. Aylık 49 bin 20 liranın altında konut kira geliri elde eden mülk sahipleri, 2020 Mart ayı geldiğinde, beyannamelerini hazırladıklarında, gelirlerinin yüzde 40’lık vergi dilimine girmediğini görecekler. Yeni vergi paketinden etkilenmeyen mülk sahipleri için de ödenecek vergi hesabına yönelik tablo hazırladık. (Tablo-2) Değişen aylık-yıllık kira gelirine göre hangi mülk sahibinin, 2019 kira gelirlerinden dolayı ne kadar vergi ödeyeceği Tablo-2’den görülebilir.BEYANNAME VERMEYECEKLER KİMLER ?2019’da; yıl içinde toplam 5 bin 400 liraya kadar konut kirası elde edenler beyanname vermeyecek. Dolayısıyla vergi de ödemeyecekler. İstisna tutarının (5 bin 400 lira) üstünde konut kira geliri olanlar mart ayında (1-25 Mart 2020) beyanname verecek, istisna tutarının altında gelir elde edenlerin beyanname vermesi gerekmiyor.GÖTÜRÜ GİDER VE GERÇEK GİDER NASIL TERCİH EDİLECEK?Yüzde 15 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Gerçek giderler belgeli olarak vergi hesabında dikkate alınabildiğinden bu belgelerin beş yıl saklanarak olası denetimde ibraz edilmesi gerekiyor. (2019 kira gelirleri için 2024’ün sonuna kadar saklanmalı)",2024-10-15 10:57:58
Artan vergiyi Falcao mu Galatasaray mı ödeyecek?,https://www.hurriyet.com.tr/yazarlar/ahmet-karabiyik/artan-vergiyi-falcao-mu-galatasaray-mi-odeyecek-41363305,"Önce mevcut geçerli uygulamaya bakalım: Hali hazırda futbolcuların işvereni olan kulüpler, futbolculara yaptıkları ödemeler üzerinden sabit ve düşük oranda, yüzde 15 vergi kesip Maliye’ye ödüyor. Net ücret üzerinden kulüpleriyle anlaşan futbolcular, aslında bu yüzde 15 oranındaki düşük vergiyi de hiç ödemiyor, tüm vergiyi işverenleri olan kulüpleri ödüyor. Futbolcuların banka hesabına yatan gelirleri ne kadar milyon Euro olsa da, ne kadar milyon lira olsa da ayrıca bir vergi ödeme yükümlülükleri yok.Dolayısıyla Türkiye bir vergi cenneti. (İspanya, İngiltere, İtalya, Almanya gibi ülkelerde futbolcular ortalama yüzde 45 oranında vergi ödüyorlar.) Birçok yabancı futbolcunun, Türkiye’yi tercih etmesinin en önemli nedeni de bu vergisiz (ya da düşük oranlı, sabit vergili) kazançtı zaten...Şimdi meclise Gelir Vergisi (GV) yasasında değişiklik içeren yasa teklifi geldi... Bu teklif; meclise geldiği haliyle değişmeden yasalaşırsa, hem kulüplerin ödediği vergi (stopaj) oranı yüzde 20’ye çıkıyor, hem de futbolculara beyanname verme (ertesi yıl mart ayında) zorunluluğu geliyor. Beyanname verildiğinde vergi oranı bu kez yüzde 40’a kadar çıkıyor. Beyanname verecek futbolcular; yüzde 40’a göre vergi hesabı yapıp, yıl içinde kulüplerin ödediği yüzde 20’lik vergi stopajını ise hesaplanan vergiden mahsup edip (düşüp) kalan vergi tutarını vergi dairesine ödeyecekler. Netice de; yasa teklifine göre, futbolcuların 2020’de elde edecekleri kazançları üzerinden yüzde 40’a varan oranda vergi ödenmesi gerekecek...Süper Lig futbolcularının ertesi yıl mart ayında beyanname verme zorunluluğu için; 2020 boyunca elde edilen gelirlerinin GV tarifesinin dördüncü diliminde yer alan tutarı da aşması gerekiyor. (Yasa teklifinde 4’üncü dilime 2019 için 500 bin lira olarak sınır belirlenmiş, 2020 için de bu tutara yakın yeni bir tutar belirlenecektir.) Beyanname verildiğinde; süper lig futbolcularının 500 bin liralık gelir sınırını aşmaları zor olmayacağı için, yüzde 40’a varan oranda vergilendirilmeye de 2020 gelirlerinden itibaren başlanmış olunacak.ALT LİGLERDE YOKSüper ligde yüzde 15 oranındaki stopaj oranı 2020’den itibaren yüzde 20’ye çıkarken (ilaveten ertesi yıl mart ayında beyanname verme zorunluluğu da getirilirken) süper lig altı liglerde avantajlı vergi oranında bir değişiklik öngörülmüyor. Bir alt Ligde yer alan sporcuların ücretlerinden yüzde 10 oranında vergi kesilirken diğer kulüplerse, tüm sporcu ödemelerinden yüzde 5 oranında vergi hesaplıyorlar.Falcao’nun şansızlığı...Şimdi başlıktaki soruya gelelim. Falcao, Galatasaray’la yaptığı sözleşmesinde muhtemelen ‘net ücret’ üzerinden anlaşmıştır. Stopaj sonrası kendisine net ödenecek tutarın altına imza atmıştır. Dolayısıyla 2020’de stopaj oranı yüzde 15’den yüzde 20’ye çıktığında da, Falcao’nun cebinden bir ödeme çıkmayacaktır, yüzde 5’lik ilave vergi stopaj yükünü Galatasaray üstlenecektir. Ancak ertesi yıl (2021) mart ayında Falcao’nun beyanname vermesi gerekecek, yüzde 40’a varan oranda vergi hesaplamasını kendisi yapacak. Kulübün ödediği yüzde 20 stopajı, hesapladığı vergiden düşecek ve nihai olarak stopaj sonrası artan vergi yükünü artık Falcao üstlenmiş olacak.  Kimler geldi, kimler geçti... Van Persie’ler, Pepe’ler, Scnieder’ler... Hepsi de ne ceplerinden vergi ödediler, ne de beyanname verdiler... Milyon Eurolar banka hesaplarına yatmasına rağmen, Türkiye’de vergi hesabıyla-beyannameyle hiç uğraşmadan ülkelerine geri döndüler. Falcao’da bu şartlarda Türkiye’ye geldi ama artık şartlar değişiyor. Türkiye’deki vergi oranları da, artık Avrupa ülkelerinin vergi oranlarına yaklaşıyor.Peki; bu yeni yasa teklifinden en çok etkilenecek futbolcular, şimdi ne düşünüyorlar acaba? Daha birkaç ay önce Türkiye’ye gelip imza atmış futbolcular; Falcao, Gustavo, Elneny veya Sturridge mesela... Vergi mevzuatının değişeceğini bilselerdi, yine de Türkiye’ye gelirler miydi?  KULÜPLERE VERGİ İADESİ DE KALKIYORMALİYE, 2018’de vergi iadesi yapmaya da başlamıştı. (3289 sayılı Spor Genel Müdürlüğünün Teşkilat ve Görevleri Hakkında Kanun, Ek Madde 12) Kulüplere amatör spor branşlarında kullanmak üzere vergi iade ödemesi de yapıyor. Kulüplerin ödedikleri ücret-gelir vergisi stopajını, koşullu olarak tekrar kulüplere geri ödüyor. (vergi iadesi yapıyor). Kulüpler bu aldıkları vergi iadesini, amatör branşların harcamalarında kullanabiliyor.Spor kulüpleri veya sportif alanda faaliyette bulunan şirketler; muhtasar beyannamelerinde görünen verginin ödenmesini takip eden 5 iş günü içerisinde vergi iadesi ödemelerini alabiliyorlar. Yeni yasa teklifine göre; artık bu uygulama da son buluyor, söz konusu yasa maddesi yeni yılla birlikte yürürlükten kalkıyor.",2024-10-15 10:57:59
Yapay zekâ ve muhasebeciler,https://www.hurriyet.com.tr/yazarlar/ahmet-karabiyik/yapay-zeka-ve-muhasebeciler-41357663,"Halen insanlar tarafından yürütülen birçok işin gelecekte makinaların yapay zekâsıyla yapılacağı konuşuluyor. Gelecekte mesleğinden olacak ya da meslek alanı daralacak kişiler arasında; fabrika çalışanları, şoförler, pilotlar gibi muhasebeciler- mali müşavirler de sayılıyor.Muhasebeciler, müşavirler halen görevlerini yürütürlerken yapay zekâlı makinalar gibi yalnızca enerji yüklemesiyle işlerini yürütmüyorlar tabii ki... Her canlı gibi hayatın olağan akışındaki riskleri taşıyorlar ve her canlı gibi ölümlüler. Peki; vefat gibi beklenmeyen durumlar yaşandığında muhasebecilerin işleri nasıl yürütülüyor? İşletmeler adına düzenli olarak aylık-3 aylık Maliye’ye iletilmesi gerekenler beyannameler aksamıyor mu? Sonuçta müşterilerinin (vergi mükelleflerinin)  beyannamelerini süresinde Maliye’ ye iletmek gibi ağır sorumlulukları var mali müşavirlerin... Ve bu görevler süresinde yerine getirilmediğinde çok ağır mali yaptırımlar da öngörülüyor vergi mevzuatında...Nihayet mali müşavirlerin de mazeretlerinin olabileceği kabul edildi... Eğer beyanname vermek için 7 güne kadar bir süre kalmışsa ve bu süre içerisinde mali müşavir (veya yakını) hayatını kaybetmişse beyanname verme süresine 7 gün ilave edilebiliyor artık. Yani beyanname verme süresinden sonraki 7 gün içinde beyanname verilebilecek. Ödeme süresinde de aynı esneklik tanınıyor... Yakını veya kendisi vefat eden meslek mensubu tarafından beyanname/bildirimleri verilen mükelleflerin beyanname/bildirim verilme süreleri ile bunlara istinaden tahakkuk eden vergilerin ödeme sürelerinin son günü, bunların verilmesi gereken sürenin son gününü takip eden günden itibaren 7 nci güne uzatılıyor.Maliye’nin konuyla ilgili düzenlemesi 15 Ekim 2019 tarihinde yapıldı. (Vergi Usul Kanunu-VUK- Sirküleri/118) Yeni düzenlemeye göre yalnız mali müşavirin vefatı sırasında değil yakınlarının (eş, çocuk, anne, baba, kayınvalide, kayın peder, kardeş) vefatında da aynı esneklik tanınıyor. Sirkülerde uygulamaya yönelik örnekler de yer alıyor. Gerek KDV ve muhtasar beyannameler için, gerek her ay düzenli Maliye’ye gönderilmesi zorunlu BA- BS formları için örnekler şöyle:Örnek 1: Ankara Vergi Dairesi Başkanlığı Keçiören Vergi Dairesi Müdürlüğü mükelleflerinden SMMM Bay (A) 20.11.2019 tarihinde vefat etmiştir. Bay A’nın vefat ettiği tarih itibarıyla, beyannameleri Bay (A) tarafından verilen mükelleflere ait KDV ve muhtasar beyannamelerin verilme süresinin bitimi olan 26.11.2019 tarihine 7 günden az kalmış olması nedeniyle, 26.11.2019 tarihine 7 gün eklenecek ve söz konusu beyannameler 03.12.2019 tarihine kadar verilecek, tahakkuk eden vergiler yine 03.12.2019 tarihine kadar ödenecektir.Örnek 2: İstanbul Vergi Dairesi Başkanlığı Üsküdar Vergi Dairesi Müdürlüğü mükelleflerinden SMMM Bayan B’nin kardeşi 25.11.2019 tarihinde vefat etmiştir. Bayan (B)’nin kardeşinin vefat ettiği tarih itibarıyla, bildirimleri Bayan (B) tarafından verilen mükelleflere ait Ba-Bs bildirimlerinin verilme süresinin bitimi olan 02.12.2019 tarihine 7 gün kalması nedeniyle, 02.12.2019 tarihine 7 gün eklenecek ve söz konusu bildirimler 09.12.2019 tarihine kadar verilecektir.Örnek 3: Gaziantep Vergi Dairesi Başkanlığı İslahiye Vergi Dairesi Müdürlüğü mükelleflerinden SMMM Bay C’nin kayınvalidesi 19.10.2019 tarihinde vefat etmiştir. Bay C’nin kayınvalidesinin vefat ettiği tarih itibarıyla, beyannameleri Bay C tarafından verilen mükelleflere ait KDV ve muhtasar beyannamelerin verilme süresinin bitimi olan 28.10.2019 tarihine, 7 günden fazla kalması nedeniyle, bu Sirküler kapsamında zor durum hükümlerinden faydalanılmayacak, söz konusu beyannameler 28.10.2019 tarihine kadar verilecek ve tahakkuk eden vergiler de 28.10.2019 tarihine kadar ödenecektir.YENİ VERGİ PAKETİNDE NELER VAR? SON günlerde önemli değişiklikler içeren vergi paketi konuşuluyor... 500 bin lira üstü gelir elde edenler için gelir vergisi (GV) oranının (yüzde 35) artırılacağı (yüzde 39, yüzde 43 ve yüzde 45 olarak), binek otomobil kiralarında aylık 4 bin lira üstü kira ödemesinin gider yazılamayacağı, 5 milyon lira üstü değere sahip lüks konutlar için yüzde 1 oranında ilave vergi alınacağı, kurumlar vergisinin oranının (yüzde 22) yüzde 20 ve yüzde 18’e indirileceği gibi... Dijital ortamda sunulan reklam, aracılık gibi hizmetler için yüzde 7,5 oranında öngörülen dijital hizmet vergisi, hakemlerin yararlandığı GV istisnasının kaldırılması gibi konular da var... Yeni paket meclise gelince içerik netleşecektir. Çokça tartışılacak yönü de var bu düzenlemelerin... Vergi paketi meclise geldiğinde yasa teklifi metni üzerinden, yeni düzenlemelerin kimin cebini ne kadar etkileyeceğini ayrıntılı olarak ele alacağız.Futbolcuların vergileri de artıyor mu? Süper lig futbolcularının gelirlerinden; güncelde sabit ve düşük oranlı olarak yüzde 15 oranında vergi alınıyor. Ve bu düşük oranlı vergilendirmenin süresi yılsonunda doluyor. Hiç değişiklik yapılmasa bile 2020’den itibaren süper lig futbolcuları da yüzde 35 oranında ( tüm yüksek ücretliler gibi) vergilendirilecek. Sporcular da GV yasasına göre ücretli sayılıyor. Ama yeni paketle; sadece süper lig futbolcularının değil, tüm yüksek ücretlilerin yüzde 45’e varan oranda vergilendirileceğinden bahsediliyor. Avrupa’daki futbolcuların ödedikleri vergilerden bahsedelim: İspanya, İngiltere ve Fransa’da vergi oranı yüzde 45, İtalya’da yüzde 47, Almanya’da yüzde 47.5.",2024-10-15 10:58:01
7 günü geçiren başkasının borcunu öder,https://www.hurriyet.com.tr/yazarlar/ahmet-karabiyik/7-gunu-geciren-baskasinin-borcunu-oder-41352277,"Mağdur şirketin gerçekte tedarikçisine borcu da yokmuş. Ama 7 gün içinde cevap vermeyi ihmal etmiş. 7 gün geçtikten sonra da olsa, Maliye’ye “tedarikçisine borcu olmadığını” bildirmiş. Süresi geçtiği için bu bildirimi dikkate almayan Maliye, tedarikçisinin vergi borcu için ‘mağdur-müşteri şirkete’ bu kez ödeme emri göndermiş.Mağdur şirket konuyu yargıya taşımış... Danıştay mağduriyeti giderecek şekilde “ödeme emrinin iptaline” karar vermiş. (Danıştay 4. Daire, E. 2010/8630, K. 2013/4481, T. 10 Haziran 2013) Kararda ayrıca;- Maliye tarafından şirketin tedarikçisine borcu olduğuna ilişkin somut bir tespitin yapılmadığı,- Bu tespitlerin yapılmış olması halinde dahi haciz uygulanabilecek ve sonrasında ödeme emriyle istenebilecek olan tutarın, alacaklının tüm vergi borcu kadar değil, tespit edilen hak ve alacak tutarı kadar olabileceği de vurgulanmış.Aslında bu riskleri geçen yazımızda Danıştay kararının tarih ve sayısını da vererek ve daha çok vergi borçlusu (tedarikçi) açısından ele almıştık. Ancak yargı kararının ayrıntılarına yer verememiştik. Maliye’nin tahsilat birimleri son dönemde çok sayıda işletmeye yazı (haciz bildirimi) gönderiyor. Maliye’nin de, işletmelerin de gündeminde olan ‘haciz bildirimi yazıları’ konusuna ayrı bir özen gerekiyor. İşletmelerin yazıda adı geçen tedarikçilerine borcu olmasa da, yazıya süresinde cevap vermediklerinde ağır bedeller ödüyorlar.  Sonrasında masraf da yapılarak menfi tespit davası açılması yoluyla borcun olmadığının ispatı mümkün olsa da, hem dava açmak işlemi durdurmuyor hem de davanın sonuçlanması zaman alıyor.İşletmelerin yargı süreci sonunda lehlerine sonuç elde edebilme ihtimalleri güçlü olsa da, hiçbir durumda zaman kaybı telafi edilemiyor.Haciz bildirimine 7 gün içinde, ödeme emrine 15 gün içinde dönülmeli. Yukarıda bahsettik... Haciz bildirimine cevap için, yazıyı tebliğ alanların 7 gün içinde Maliye’ye dönmeleri gerekiyor. 6183 Sayılı Amme Alacaklarının Tahsil Usulü Hakkında Kanuna (AATUHK- Md. 79) göre işlemler yürütülüyor. Aynı yasanın 58.nci maddesinde ise ödeme emrine itiraz için 15 günlük süre tanınıyor. Ödeme emrine itiraz için belirlenmiş süre de öteden beri 7 günken,  2017 sonunda (7061 sayılı yasa) 15 güne çıkarılmıştı.Aynı yasada; ödeme emrine itiraz ve haciz bildirimine cevap için farklı süreler belirlenmiş olması, uygulamada kafa karışıklığına neden oluyor. Nitekim bazı vergi dairelerince gönderilen yazılarda haciz bildirimine 15 gün içinde cevap verilmesi de istendi. Gelen haciz bildiriminde; 15 gün içinde cevabi bildirimde bulunulması istenen işletmelerin bu yazıdaki 15 günlük süreyi değil, yasada belirtilen 7 günlük süreyi dikkate alarak cevap vermeleri olası riskleri de kaldıracaktır.2017 Kasım’da yapılan yasa değişikliği ile ödeme emrine itiraz süresi 7 günden 15 güne çıkarılmışken, haciz bildirimine cevap süresinin 7 gün olarak kalması tüm taraflarda duraksamaya hatta yanılgıya neden oluyor. Yasa değişikliği yapılarak; haciz bildirimine cevap için de sürenin 15 güne çıkarılması, uygulamadaki tereddütleri kaldıracağı gibi, sürelere uyumdaki aksaklıktan kaynaklı mağduriyetleri de sonlandıracaktır.",2024-10-15 10:58:04
Alacaklım alacağını alacağımdan alıyor,https://www.hurriyet.com.tr/yazarlar/ahmet-karabiyik/alacaklim-alacagini-alacagimdan-aliyor-41347582,"Maliye’ye borçlu birçok işletme, aynı zamanda müşterilerinden de alacaklı sonuçta... Maliye de; vadesinde asıl borçludan tahsil edemediği vergi alacağını, borçlu işletmenin alacağından (müşterisinden) tahsil ediyor.Maliye’ye borçlu işletmelerin bilançolarının; bir tarafında Maliye’ye ‘vergi borcu’ görünürken, diğer tarafında da müşterilerinden olan ‘alacaklar’ görünür.  Dolayısıyla Maliye’nin alacaklı olduğu birçok işletme, müşterilerinden de alacaklıdır aynı zamanda. Vergi borçlusu (Maliye’nin takibine girmiş) işletmelerin, müşterilerine sattıkları mal-hizmet bedelinin, henüz tahsil edilmemiş kısmı, alacak olarak bilançoların ilgili hesabında (120-  Alıcılar) görünür. Maliye işte bu müşterilere, şimdi yazı (haciz bildirisi) göndermeye başladı. Yazıda aslında söylenen şu: ‘Mal-hizmet aldığın tedarikçi işletmenin vergi borcu olduğundan, tedarikçi işletmeye olan ticari borcunu, ona değil direkt bana (vergi dairesine) öde’. “Mal veya hizmet satın aldığın tedarikçinin alacaklarına haciz konulmuştur, o yüzden borcunu ona değil, vergi dairesine öde” deniliyor.Tabi ki yasal dayanağı da var bu işlemin...6183 Sayılı Amme Alacaklarının Tahsil Usulü Hakkında Kanununa (AATUHK- Md. 79) göre bu haciz yazıları gönderiliyor.İŞLETMENİN BORCU YOKSAMaliye’den kendisine haciz bildirisi yazısı gelen (müşteri) işletmelerin, yazıda adı geçen tedarikçi işletmelere borcu varsa, bu borcun tedarikçi işletmeye değil, Maliye’ye ödenmesi gerekiyor. Eğer (tedarikçiye) borç ödenmişse veya borç bulunmuyorsa da, 15 gün içinde yazı ile durumun Maliye’ye bildirilmesi isteniyor. Burası çok kritik, altını çizerek tekrarlayalım: Yazıda adı geçen işletmeye borcu olmadığı halde, Maliye’ye bildirimi ihmal edenler, bir başkasının (tedarikçisinin)  vergi borcunu, ödemek zorunda kalabiliyor.  Dolayısıyla haciz bildirisini alan işletmelerin, her durumda Maliye’ye cevap vermeleri gerekiyor.Maliye’ye bildirimi süresinde yapmamanın yaptırımı ağır olduğundan, ‘tedarikçisine borcu olmadığı halde süresinde bildirimi ihmal edenlerin’ hangi yollara başvurabilecekleri konusunda profesyonel destek almalarında yarar var. Menfi tespit davası açmak gibi seçenekler değerlendirilebilir. Ayrıca Danıştay 4. Dairesi’nin; “7 günlük yasal süre içinde itiraz yapılmaması nedeniyle ödeme emrine muhatap olma” durumu hakkında vermiş olduğu karar da incelenebilir. (E. 2010/8630, K. 2013/4481, T. 10.6.2013)Vergi borçlusunun müşterileri nasıl öğreniliyor? Burada kritik olan bir diğer konu: Maliye durumu nasıl tespit ediyor? Yani vergi borcu olan işletmenin, kimlerden alacaklı olduğunu Maliye nereden nasıl öğreniyor? Sonrasında da onlara haciz yazısı gönderiyor... Aslında Maliye’nin gönderdiği yazılarda bunun cevabı da açıkça belirtiliyor: “vergi borçlusunun, şirketinize mal ve hizmet satışı yaptığı BS formundan tespit edilmiştir” deniliyor.Bilanço usulünde defter tutan işletmeler, KDV hariç 5 bin lira üstü tüm satış faturalarını liste olarak her ay Maliye’ye elektronik ortamda (BS formları) iletiyorlar. İlgili ayda hangi işletmeye ne kadar satış yapıldığı bilgisi, (müşteri listesi de denilebilir)  düzenli olarak işletmelerin muhasebecileri tarafından Maliye’ye elektronik olarak gönderiliyor. Maliye’de bu müşteri listelerinden, vergi borcu olan işletmelerin kimlerden alacaklı olabileceğine dair veri elde edebiliyor.VERGİ BORÇLUSU İŞLETMENİN MÜŞTERİSİNE GÖNDERİLEN YAZI ÖRNEĞİ",2024-10-15 10:58:06
Varlıkta ve yoklukta paranın maliyeti,https://www.hurriyet.com.tr/yazarlar/ahmet-karabiyik/varlikta-ve-yoklukta-paranin-maliyeti-41342717,"Öncelikle, parasal sıkıntısı olan okuyucumun sorusunu ele alalım...12 Eylül’de Merkez Bankası (MB) politika faizini yüzde 19.75’ten yüzde 16.50’ye düşürmüştü. MB Para Politikası Kurulu, bir hafta vadeli repo ihale faiz oranını (politika faizi) 26 Temmuz’ da da yüzde 24’den, yüzde 19,75’e düşürmüştü. Faizler düşüş eğiliminde yani... MB’nin 12 Eylül’de faiz oranını düşürmesinden sonra birçok banka da faiz indirimi yaptı. Konut kredisinde de, taşıt kredisinde de uzun bir aradan sonra aylık yüzde 1’in altında kampanyalar duyuruldu.Diğer yandan; vergisini süresinde ödeyemeyen mükellefler aylık yüzde 2.5, yıllık yüzde 30 gibi yüksek bir maliyete katlanıyorlardı. Dünkü Resmi Gazete’de yayımlanan Cumhurbaşkanlığı Kararıyla gecikme zammı oranı aylık yüzde 2’ye düşürüldü. Süresinde ödenmeyen vergilerden dolayı mükellefler yıllık yüzde 24 oranında bir maliyete katlanacaklar artık. Aslında aylık yüzde 2 oranı da yüksek. Süresinde ödenmeyen vergilerin maliyeti yüzde 2’nin de altına düşürüldüğünde, vadesi ödenmeyen kamu alacaklarının tahsilatına da bu düşüş olumlu yansıyacaktır.Daha öncesinde; 19 Ekim 2010 tarihinden, 5 Eylül 2018 tarihine kadar uzun bir süre değişmeden, aylık yüzde 1.40 oranında uygulanmıştı gecikme zammı. 5 Eylül 2018’den, 01 Temmuz 2019’a kadar gecikme zammının oranı aylık yüzde 2 olarak uygulanmıştı. 01 Temmuz 2019’dan itibaren, üç ay boyunca oran yüzde 2.5 olarak uygulanmış oldu. VADEYE GÖRE VERGİ ORANIŞimdi varlıklı okuyucumuzun sorusuna gelelim.2018’de döviz kurlarında yaşanan yüksek artıştan sonra, dövizli hesaplardan kesilen vergi oranları da artırılmıştı. TL mevduattan kesilen vergilerin oranları ise düşürülmüştü. Hatta bir dönem (31 Ağustos 2018 ve takip eden üç ay itibariyle) 1 yıldan uzun vadeli Türk Lirası mevduat hesabından vergi alınmadı, yüzde 10 olan vergi oranı yüzde sıfıra çekildi. Halen de TL mevduatta avantajlı vergi oranları uygulanmaya devam ediliyor. Güncelde mevduatlara uygulanan stopaj oranları şöyle:TL mevduat faizleri ve katılım bankası kâr payları için:- Vadesiz ve ihbarlı hesaplar ile 6 aya kadar vadeli hesaplarda yüzde 15,- 1 yıla kadar vadeli hesaplarda yüzde 12,- 1 yıldan uzun vadeli hesaplarda yüzde 10.Enflasyon oranına bağlı olarak değişken faiz oranı uygulanan 1 yıldan uzun vadeli TL hesaplarda yüzde 0.Repo gelirleri için: yüzde 15.Döviz tevdiat hesaplarına yürütülen faizler ve katılım bankalarınca döviz katılma hesaplarına ödenen kâr payları için:- Vadesiz ve ihbarlı hesaplar ile 1 yıla kadar vadeli hesaplarda yüzde 20,- 1 yıldan uzun vadeli hesaplarda yüzde 18.Altın mevduat hesaplarından elde edilen faiz geliri tüm vadeler için yüzde 15 stopaja tabidir.Off-shore mevduat faiz gelirleri: Mevduat yurtdışında yapıldığından stopaja tabi değil. Elde edilen faiz gelirinin 2.200 TL’lik beyan sınırını (2019 yılı için) aşması halinde, gelirin tamamının gelir vergisi beyannamesi ile beyan edilmesi gerekiyor.",2024-10-15 10:58:09
Kıvanç Tatlıtuğ’un suçu ne?,https://www.hurriyet.com.tr/yazarlar/ahmet-karabiyik/kivanc-tatlitugun-sucu-ne-41338104,"Duruşmadan sonra, davanın içeriğinden çok, “bir hakimin Kıvanç’la çektirdiği fotoğraf” ve “Kıvanç’ın aylık gelirinin 30 bin lira olamayacağı” tartışıldı.Mahkeme kürsüsünde bir hakim, Kıvanç Tatlıtuğ‘la fotoğraf çektiriyor. Bu fotoğraf sosyal medyada hızla yayılınca, “Kıvanç, kendisini yargılayan hakimle fotoğraf mı çektirdi?” diyenler de oluyor. Önce Tatlıtuğ, “Fotoğraftaki hâkim, benim davama bakan hâkim değil” diyor. Sonra, HSK Başkanvekili Mehmet Yılmaz, fotoğraftaki hâkimin başka bir mahkemenin hâkimi olduğunu açıklıyor. Yılmaz ayrıca; “konunun disiplin cezası yönünden tartışılacağını, Yargı Etiği Bildirgesi’nde kabul edilen ilkeler kapsamında değerlendirme yapılacağını da” belirtiyor.Bu durumda Kıvanç’ın suçu ne? Kendi davasına bakmayan bir hakimin paylaştığı bu fotoğraf için Tatlıtuğ ne yapabilirdi? Bu fotoğrafın çekilmesini de, sosyal medyada paylaşılmasını da herhalde, kendisi istememiştir. Aynı duruşmada Kıvanç’ın hakime “aylık gelirim 30 bin lira” dediği de çok konuşuldu. Sonradan avukatı açıklama yaptı: “Kıvanç Tatlıtuğ’un geliri ‘30 bin liranın üstünde’ şeklinde hâkime ben bilgi verdim. O açıklama Kıvanç’ın değildir, benimdir. Burada bir hata var, o hatanın da müsebbibi benim.”“Aylık gelir 30 bin lira olur mu?” tartışmasında da Kıvanç’ın suçu görünmüyor.Şimdi; konunun esasına, görülen davanın içeriğine bakalım...Kıvanç Tatlıtuğ, muhasebe hesaplarında sahte (naylon) fatura kullandığı iddiasıyla ve hapis cezası talebiyle yargılanıyor.Vergi müfettişlerinin denetime başlamasıyla, müşavirinin yaptığı usulsüz işlemlerden haberi olduğunu, denetim sonrası müşavirinin kaçtığını da belirten Tatlıtuğ, kendisinin suçu olmadığını belirterek beraatini talep ediyor.Mahkeme, davayı şubat ayına ertelemiş. Tatlıtuğ’un mali müşaviri hakkında yürütülen ceza soruşturması veya kovuşturması olup olmadığının da araştırılmasını istemiş.İlk iki konuda; “fotoğraf paylaşımı” ve “aylık gelir 30 bin lira mı” tartışmasında, rahatlıkla “Tatlıtuğ’un suçu ne ki?” dedik. Ancak sahte fatura kullanma suçunun olup olmadığı konusunda kararı tabi ki değerlendirmeleri sonucunda mahkeme verecektir.BARIŞANLAR İÇİN HAPİS CEZASI VAR MI? Kıvanç Tatlıtuğ’un avukatının açıklamalarında kritik bir nokta da dikkat çekiyor bu arada... “Vergi affından yararlanan Kıvanç Tatlıtuğ’un, af kapsamında 900 bin TL’nin üzerinde vergi ödediğini” belirtiyor. Yani; Tatlıtuğ Maliye ile barış imzalamış, barışın bedelini de Maliye’ye ödenmiş. Dolayısıyla barış imzaladığı yıllar için Tatlıtuğ’un vergi hesapları artık vergi incelemesi kapsamı dışına çıkarılmış. Bu durumda, “Maliye ile de parasal olarak barışılmışken, hapis cezasıyla yargılama neden devam ediyor?” sorusu akla geliyor... Bu soru bize de çok soruluyor: “Vergi barışından yararlanıp, Maliye ile el sıkışılmışken neden hapis cezası ile yargılama devam ediyor?” şeklinde...Son dört vergi barışı yasasının içeriğinden bahsedelim kısaca... En son 2018’deki (7143 sayılı yasa) barış yasasında da, 2016’daki barış yasasında da (6736 sayılı yasa), 2011’deki barış yasasında da (6111 sayılı yasa) parasal vergi cezalarının (uygun barış ödemeleri yapılması koşuluyla) kaldırılma imkânı tanındı, ayrıca geçmiş beş yıl için de incelenmeme güvencesi tanındı. Ancak parasal vergi cezalarının yanında hapis cezası gerektiren işlemler nedeniyle ceza yargılamasının sonlanacağına ilişkin bir düzenleme yapılmadı.2003’deki barış yasasında ise (4811 sayılı yasa) “...Cumhuriyet savcılıklarına suç duyurusunda bulunulmaz, soruşturma aşamasında olanlar için takibat yapılmaz açılmış bulunan kamu davaları ortadan kaldırılır ve kesinleşmiş mahkumiyet kararları infaz edilmez” diyordu. Yani bir yandan Maliye ile parasal olarak barışılırken, diğer yandan hapis cezası riski de ortadan kaldırılıyordu. (4811 sayılı yasa)Ancak hiçbir barış yasası; 2003’deki yasada, sonradan çıkan üç yasada (2011, 2016 ve 2018) naylon faturayı piyasaya sürenlere (düzenleyenlere) vergi barışı imkânı tanımadı. Vergi barışından; naylon faturayı kullananlar, barışın bedelini de ödeyerek yararlanabildi.Tekrar Kıvanç Tatlıtuğ’un durumuna dönersek... Vergi barışından yararlanıp barışın bedelini de ödediğine göre, naylon fatura ‘düzenleyen’ olarak değil, ‘kullanan’ olarak yargılanıyor. 2003’den sonraki barış yasalarında “ceza yargılamalarına ilişkin bir sonlandırmadan” bahsedilmese de, yargılama sırasında, barıştan yararlanmayan mükelleflere göre, Maliye ile barışan mükelleflerin bu durumları dikkate alınabilecektir.",2024-10-15 10:58:10
Şirketlerin iştirak ve taşınmaz satışında kritik noktalar,https://www.hurriyet.com.tr/yazarlar/ahmet-karabiyik/sirketlerin-istirak-ve-tasinmaz-satisinda-kritik-noktalar-41333264,"KVK’nın 5/1.e maddesi iştirak hisselerinin satışında uygulanan vergi istisnasını düzenliyor. Yani; Pegasus veya bir başka şirket, iştirak hissesi sattığında, istisna koşullarına uygun işlem yaptığında, elde ettiği kazancın yüzde 75’i üzerinden vergi ödemiyor. Kazancın kalan yüzde 25’i üzerinden vergi ödüyor.Hisse satışları üzerinden elde edilen kazançlar, normalde yüzde 22 oranında vergiye (kurumlar vergisi) tabi. İstisnadan yararlanabilenler için yüzde 75 oranında vergi avantajı ortaya çıkıyor. Ayrıca hisse değeri üzerinden normalde KDV de hesaplanması gerekirken, istisna koşullarına uygun işlemlerde KDV hesaplanmıyor.  Şirketlerin sahibi her zaman şahıslar olmayabiliyor. Şirketlerin sahibi, bir başka şirket (veya şirketler) de olabiliyor. Başka bir şirketin paylarına sahip olunduğunda bu paylar ‘iştirak’ olarak ifade ediliyor.Bilançosunda iştirak hisseleri bulunduran tüm şirketler için kritik olan istisna konusunun ayrıntılarına da bakalım...Hisse devrinde KV istisnası: Hisselerin edinilmesinin üzerinden iki tam yıl geçmemişse, elde edilen kazanç üzerinden hisse devri yapan şirket yüzde 22 kurumlar vergisi ödeyecek. İki tam yıl süre geçmişse bu kez kazancın yüzde 75’i için istisnadan yararlanılabiliyor, yüzde 25’i üzerindense vergi hesaplanıyor. Kurumlar Vergisi (KV) istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon” hesabında tutulması da gerekiyor. Satış bedelinin, satışın yapıldığı yılı izleyen ikinci  takvim yılının sonuna kadar tahsil edilmesi de istisnanın diğer bir koşulu. (KV Kanunu Md. 5/1-e )Hisse seneti satışında KDV: KDV açısından devredilecek payların hisse seneti olarak bastırılmış olması önemli. Eğer hisse seneti varsa iki yıl beklemeye de gerek olmadan KDV hesaplanmıyor. (KDV Kanunu Md. 17/4-g)Hisse senedi ile temsil edilmeyen iştiraklerde ise “kurumun aktifinde en az iki tam yıl bulundurma” süresi geçmeden devir gerçekleşiyorsa KDV’de hesaplanacaktır. (KDV Kanunu Md. 17/4-r)Gayrimenkul satışında vergi istisnası: Şirketlerin; iki yıl aktifinde tuttukları taşınmazlar satıldığında da kazanç üzerinden vergi istisnası uygulanabiliyor. Ancak bu kez istisnanın oranı yüzde elli. Yani satış kazancının yarısı üzerinden vergi hesaplanmıyor. Kalan yarısı kurumlar vergisine tabi. Taşınmaz satışındaki istisnanın koşulları, iştirak hisselerinin satışında geçerli olan istisnanın koşulları ile aynı...Satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon”  hesabında tutulması gerekiyor. Satış bedelinin, satışın yapıldığı yılı izleyen ikinci  takvim yılının sonuna kadar tahsil edilmesi de gerekiyor. Şirketler, gayrimenkulleri edindikten iki yıl geçtikten sonra sattıklarında KDV de hesaplamıyor. (KDV Kanunu Md. 17/4-r) Taşınmaz ticareti ile uğraşan kurumların bu amaçla ellerinde bulundurdukları gayrimenkullerin satışında, KV istisnasının da, KDV istisnasının da uygulanması mümkün olamıyor.",2024-10-15 10:58:12
"Öğrencilerin okul, servis, yemek masrafları vergiyi azaltır mı?",https://www.hurriyet.com.tr/yazarlar/ahmet-karabiyik/ogrencilerin-okul-servis-yemek-masraflari-vergiyi-azaltir-mi-41328466,"Öncelikle tüm velilerin bu avantajdan yararlanamadığını belirtelim. Yalnızca vergi mükellefi olan yıllık gelir vergisi beyannamesi veren veliler yararlanabiliyor bu avantajdan. Esnaf, doktor, avukat, mimar da, kira gelirinden veya gayrimenkul satış kazancından dolayı beyanname verenler de, eğitim faturalarını vergi hesabında indirim olarak dikkate alabiliyor. Gelirin yüzde 10’u ile sınırlı olarak vergi hesabına dâhil edilebiliyor ilgili eğitim faturaları... Diğer bir deyişle; eğitim masrafları,  gelirin yüzde 10’nu aşmayacak şekilde vergiyi azaltıcı etkiye sahip. Söz konusu harcamaların Türkiye’de yapılmış olması ve mükellefin kendisi, eşi ve küçük çocuklarına ilişkin olması da gerekiyor. Gelir vergisi beyannamesi vermeyenler içinse, okul faturalarının bir vergi avantajı yok. Bordrolu çalışan işçiler, memurlar mesela. Çalışanların vergileri, işverenlerince stopaj yoluyla kesilip Maliye’ye beyan edildiğinden-ödendiğinden, okul faturaları ücretlilerin vergi hesabında dikkate alınamıyor. (Birden fazla işverenden ücret alan ve ikinci ücreti yıllık 40 bin lirayı gecenler, beyanname vermek zorunda olduklarından, beyanname veren ücretliler eğitim masraflarının avantajından yararlanabiliyor.)Şimdi eğitim masraflarının merak edilen ayrıntılarını sırasıyla ele alalım.- Kaç yaşına kadar çocukların masrafı kabul ediliyor? Mükellefle birlikte oturan veya mükellef tarafından bakılan (evlatlar, nafaka verilenler, anne veya babasını kaybetmiş torunlar) 18 yaşını veya tahsilde olup 25 yaşını doldurmamış çocuklar için yapılan masraflar indirim konusu yapılabiliyor.- Servise ödenen masraflar indirim konusu yapılabilir mi? Velilerin; çocuklarının evden okula gidiş gelişi için servis şirketine ödediği paralar, gelir vergisi beyannamesinde gelirden düşülebilir, indirim olarak dikkate alınabilir.- Okul forma ve ayakkabı masrafları indirimden yararlanabilir mi? Okul forma ve ayakkabı harcamalarının, okulda öğrencilerine kullanımı zorunlu kılınmış ihtiyaç kalemleri arasında olduğunun, ilgili kurumdan alınan belge ile ispatlanabilir olması durumunda, yıllık gelir vergisi beyannamesinde indirim olarak dikkate alınabiliyor.  Kitap ve kırtasiye alımları için yapılan harcamalar da vergi hesabında indirim olarak dikkate alınabiliyor.- Yemek masrafları da indirimden yararlanabilir mi? Öğrencilere okul tarafından yemek hizmeti de verildiğinde, bu hizmet eğitim hizmetinin bir parçası olarak görülmüyor. Velilerin yemek masrafına ilişkin harcamaları, eğitim masrafı olarak kabul edilmiyor. - Vakıf üniversitelerine ödenen masraflar için avantaj var mı? Kurumlar vergisi mükellefiyeti bulunmayan vakıf üniversitelerinde okuyan çocuklar için üniversitelere ödenen bedeller beyannamede indirim konusu yapılamıyor.- Özel yurt masrafları indirimden yararlanabilir mi? Özel yurt veya pansiyona ödenen tutarlar, yıllık beyanname ile bildirilecek gelirden indirilebiliyor.- Çocuklar için ödenen kiralar indirimden yararlanabilir mi? Devlet üniversitesinde tahsilde ve 25 yaşını doldurmamış olan çocuklar için de olsa, ev kirası, apartman aidatı, doğalgaz, elektrik, su ve internet gibi ödemelerin gelir vergisi beyannamesinde indirim konusu yapılması kabul edilmiyor.Not: Eğitim masraflarının vergi avantajı konusunda, vatandaşların sorularına Maliye’nin verdiği cevaplar (özelge örnekleri) “vergidoktoru.com.tr” internet adresinden görülebilir.",2024-10-15 10:58:14
"İki yıl yeterliyken, 30 yıl nasıl yeterli görülmedi?",https://www.hurriyet.com.tr/yazarlar/ahmet-karabiyik/iki-yil-yeterliyken-30-yil-nasil-yeterli-gorulmedi-41321798,"Normalde bu payları devrettiği zaman ortağın vergi ödemesi gerekmiyor. Hisse senetlerinin, alış tarihinin (ediniminden) üzerinden iki tam yıl geçtikten sonra satıldığında, kazanç üzerinden vergi ödenmiyor. Ne kadar kazanç elde edilmiş olursa olsun ‘vergi ödenmiyor’ üstelik. (Gelir Vergisi Kanunu’nun Mükerrer 80.nci Maddesi)Ama; değil iki yıl, 30 yıldır şirket ortağı olmasına rağmen bu vatandaşa ‘satarsan, kazancından vergisini de ödersin’ denilmiş. (Ankara Vergi Dairesi Başkanlığı, 28.2.2017 Tarih ve 63676 sayılı özelge)                 Neden mi? Çünkü 30 yıllık ortaklığı gösteren paylar kâğıda basılmamış. Yani şirket; ortaklık paylarını gösterir hisse senetlerini bastırıp ortaklarına teslim etmemiş. Aslında; sonradan gecikerek hisse senetleri kâğıda da bastırılmış, ancak basım tarihinin üzerinden henüz iki yıl geçmediğinden vergisiz satış mümkün görülmemiş. İki yıllık süre, hisse senedinin edinim tarihinden itibaren başlıyor. Gerçekte 30 yıl resmen ortak olarak kalınmış olunsa da bunun bir önemi yok, ortak olunma tarihinden itibaren değil, hisse senetini edinme tarihinin üzerinden iki tam yıl geçmesi gerekiyor.Evet kural; basit bir şekil şartı içeriyor ama bu ‘kağıda basılı olarak pay sahibi kalma kuralı’ yerine getirilmemişse ortağın, kazanç üzerinden vergi ödemesi gerekiyor. Şirketin pay defterinde de, yevmiye-kebir gibi diğer defterlerinde de ortak isimleri ve pay tutarları otuz yıldır yazıyor olabilir... Bu kayıtlar yeterli görülmüyor vergi avantajından yararlanmak için... Hisse senetinin basılmış olması gerekiyor... Hisse seneti yerine aynı içerik de geçici ilmühaber basılmış olması da vergi avantajından yararlanmak için kabul ediliyor.Dolayısıyla şirket ortaklarının ister hisselerini satmaya niyeti olsun, isterse şu an böyle bir düşünceleri olmasın, her zaman için payları gösteren hisse seneti veya ilmühaberleri basılı olarak kasalarında tutmalarında büyük yarar var. Hisse senetlerinin bastırılmış olması ne şirkete ne de ortaklara bir külfet getirmezken diğer yandan –hisse devri durumunda ise- hiç vergi ödememek gibi bir avantaj sağlıyor.  LİMİTED PAY DEVRİLimited şirket paylarını devreden ortaklarda durum farklı... Ortaklar; hissesini 2 yıl sonra da, 10 yıl sonra satsa da fark etmiyor, her durumda ortaklık paylarını devredip kazanç elde ettiğinde vergi ödüyor. Kazancın büyüklüğüne göre yüzde 15’den başlayıp, yüzde 35’e kadar çıkıyor verginin oranı…Limited şirketi tür değiştirip anonim şirket haline geldikten sonra hisse satış işlemi yapıldığında, iki yıllık sürenin belirlenmesinde limited şirketteki pay sahipliği süresi de dikkate alınabiliyor. Bu yönde Maliye’nin özelgeleri de mevcut. (Ankara Vergi D. Bşk.,11 Kasım 2011 tarih ve 983 sayılı özelgesi.) Ancak geçen yıl verilen bir özelgede yer alan açıklamalar tür değiştirerek vergisiz hisse devri yapmayı riskli hale getirdi. Maliye; limited şirket anonim şirkete dönüştükten sonra hisse senetini hemen bastırmayıp sonraki bir tarihte bastıran patrona özet olarak şunu söyledi: “Vergisiz hisse satışı için dikkate alınacak iki yıllık süre, ‘hisse senetinin basım tarihinden sonra’ başlar” dedi. (İstanbul Vergi Dairesi Başkanlığı’nın 14 Şubat 2018 tarih ve 154561 sayılı özelgesi)Limited şirketini anonim şirkete dönüştürüp hisse satışı yapmayı düşünenlerin Maliye’nin verdiği bu özelgeyi de dikkate alarak kendi durumlarını gözden geçirmelerinde yarar var. BİST’TE HİSSE DEVRİBorsada işlem gören hisse senetlerinin elden çıkarılmasından sağlanan kazançlar için beyanname verme zorunluluğu yok. Dolayısıyla, vergi ödenmesi de gerekmiyor. Normalde stopaja tabi olmasına rağmen stopaj oranı sıfır olarak belirlendiğinden kesinti yoluyla da vergi ödenmesi gerekmiyor.",2024-10-15 10:58:15
Emlak değerinin yüzde 5’inden daha az kira olabilir mi?,https://www.hurriyet.com.tr/yazarlar/ahmet-karabiyik/emlak-degerinin-yuzde-5inden-daha-az-kira-olabilir-mi-41313975,"Okurumuz soruyor: Gerçekten de aylık bin lira, yıllık 12 bin lira (15 bin liranın altında) kira gelirim var. (Evin emlak vergi değeri 300 bin lira.) Bu durumda; evin değerinin yüzde 5’ini mi ( 15 bin lira) kira geliri olarak beyan etmem gerekiyor? Bana ödenmeyen kiranın vergisini mi ödeyeceğim?Maliye yüzde 5’lik emsal kira bedeli konusunda mülk sahiplerine esneklik tanıyor. Özet olarak ”Gerçekte yüzde 5’in altında kira geliri elde etmişseniz, tahsil ettiğiniz kira gelirine ilişkin havale makbuzu, banka dekontu ve kira sözleşmesi gibi belgeleri saklayın, istenildiğinde de bize ibraz edin, o zaman evin değerinin yüzde 5’nin altında kira geliri beyan ettiniz diye cezalı duruma düşmezsiniz” diyor. (Gelir İdaresi Başkanlığı, 13 Temmuz 2011 Tarih ve 956 sayılı özelge)EVİN EMLAK VERGİ DEĞERİ NE KADAR?Büyükşehirdeki mülk sahipleri belediyeye ödedikleri emlak vergisi tutarını beş yüzle çarptıklarında emlak vergi değerine ulaşabilir. İki taksitte toplam 1.000 lira emlak vergisi ödenen konutun emlak vergi değeri 500 bin lira olarak hesaplanır. (Konutun değerinin binde 2’sini emlak vergisi olarak ödedikleri için...)Büyükşehir dışındaki mülk sahipleri ödedikleri emlak vergisi tutarını binle çarpmaları gerekiyor. İki taksitte toplam 500 lira emlak vergisi ödenen konutun emlak vergi değeri 500 bin lira olarak hesaplanır. (Konutun değerinin binde 1’ni emlak vergisi olarak ödedikleri için...) Ödenen emlak vergisi dikkate alınarak formülle hesaplandığı gibi, belediyelere başvurularak da ilgili gayrimenkulün emlak vergi değeri öğrenilebilir.KİRA ALMADAN DA VERGİ ÖDENEBİLİRAnne, baba, çocuk, torun veya kardeşin kira ödemeksizin oturduğu konut için, konut sahibi vergi ödemiyor. Aynı kişiye (yakınına) ikinci bir konut da tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor. Konutların mal sahiplerinin, usul-füru (üstsoy-altsoy) veya kardeşlerinin ikametine tahsis edilmesi durumunda emsal kira bedeli esası uygulanmıyor.Mülk sahibi, konutunu kira almadan sadece annesi, babası, çocuğuna ve kardeşine tahsis ettiğinde (emsal kira bedeli üzerinden) vergisi istenmiyor. Ancak; amca, dayı, hala, teyze, kayınvalide ve kayınpederin, arkadaşın kira ödemeden oturduğu konut için emsal değer üzerinden vergisinin ödenmesi gerekiyor.İŞYERLERİNDEN KİRA ALINMAZSAAna, baba, çocuk, kardeş, torun için konut kirası alınmadığı durumda emsal kira bedelinden vergi ödenmesi gerekmiyor. Ancak işyerini;  aynı kişilere (Anne, baba, çocuk veya kardeşe) tahsis eden için bedelsiz kullanım da olsa ‘emsal kira bedeli’ üzerinden vergi ödenmesi gerekiyor. Burada kritik soru ise şu: İşyerlerinde stopaj uygulaması da var. Kira stopajı nasıl olacak?Gelir vergisi stopajı ancak ödeme yapıldığı durumda söz konusu olduğundan, işyeri eğer bedelsiz olarak yakınlara tahsis edilmişse, stopaj hesaplanması-ödenmesi gerekmeyecek. Ancak mülk sahibinin emsal kira bedelin üzerinden gelir vergisi beyannamesi verme yükümlülüğünü (beyan sınırı da dikkate alınarak) yerine getirmesi gerekiyor.",2024-10-15 10:58:17
Hangi varlıkların mirasçıya geçiş garantisi yok?,https://www.hurriyet.com.tr/yazarlar/ahmet-karabiyik/hangi-varliklarin-mirasciya-gecis-garantisi-yok-41307548,"Bir ölüm vakası olduğunda tabi ki mirasçılar ölen kişinin malvarlığını paylaşır. Nakit olsun, hisse senedi vb. menkul kıymet olsun, bina, arsa, tarla vb. taşınmaz olsun, tümü mirasçılara payları oranında intikal eder. Veraset ilamına-mirasçılık belgesine göre tüm taşınır taşınmaz varlıklar mirasçılara geçer. Ayrıca veraset intikal vergisi (VİV) beyannamesinin de vergi dairesine verilip istisnayı aşan değerler üzerinden, vergi ödenmesi de gerekiyor.Peki, başlıktaki konu ne o zaman? Açıklayalım... Ölen kişinin yasal mirasçılarına bazı varlıkların geçişinin garantisi yok. Limited şirket ortaklık paylarından bahsediyoruz... Ölen kişinin; limited şirketteki ortaklık paylarının, mirasçılara geçişi her zaman mümkün olamıyor. Limited şirketin diğer ortakları, ölen kişinin mirasçıları ile şu veya bu sebepten çalışmak istemeyebiliyor, şirkete yeni ortak girişini mirasçı da olsa istemeyebiliyor. Yaşanmış olaylar da var... Mirasçılarsa ‘yasal mirasçıyım, hissedarlığım nasıl engellenebilir’ şeklinde tepki gösteriyorlar...Tabii ki bu engelleme yasaya dayanarak yapılabiliyor. (Türk Ticaret Kanunu-TTK- Md. 596) Limited şirket (genel kurulu-diğer ortaklar), ölen ortağın paylarını edinen yeni ortakları (mirasçıları) onaylamayı reddedebilir. Reddetme hakkı; şirketin mirasçıların yeni pay edinmesini öğrenmesinden sonraki üç ay içinde kullanılabiliyor.    Engelleme hakkı kullanılırken; mirasçılara payların gerçek değeri üzerinden devralınacağının da önerilmesi gerekiyor. Şirketin (diğer ortakların); miras bırakanın paylarını (kendisi veya ortağı ya da kendisi tarafından gösterilen üçüncü bir kişi hesabına) gerçek değeri üzerinden devralmayı, mirasçılara önermesi zorunlu tutuluyor. (TTK Md.596)Şirket, üç ay içinde esas sermaye payının geçişini açıkça ve yazılı olarak reddetmemişse onay da verilmiş olarak kabul ediliyor.Sonuç olarak; kendilerine limited şirket ortaklık payı intikal eden mirasçıların bu riski bilmelerinde yarar var. Ölen kişinin tüm malvarlığı bize geçti diye düşünürlerken, sonradan şirketteki ortaklık paylarını kaybetme şoku yaşayabilirler. Çünkü Türk Ticaret Kanunu, limited şirket ortaklarına, miras yoluyla gelecek yeni ortağı engelleme hakkı tanıyor. MİRASÇILARIN VERGİ ÖDEVLERİMirasın bir de vergi boyutu var tabii ki... Ölüm halinde, mirasçıların dört ay içinde “veraset ve intikal vergisi-”(VİV) beyannamesi vermeleri gerekiyor. Beyannamedeki hesaplama sonucu “veraset ve intikal vergisi” ödenir veya yalnızca beyanname vermekle yetinilir, vergi ödemesi çıkmaz.  (Ölüm Türkiye’de meydana gelmemişse ve mirasçıların Türkiye’de bulunmaması durumlarında, beyanname verme süreleri farklılık gösterebileceğinden bu durumlarda süreler ayrıca dikkate alınmalı.)Hesaplamada; öncelikle istisnalar düşülüyor, istisnalardan sonra kalan tutar üzerinden vergi hesaplanıyor.Evlatlıklar dâhil, füruğ (altsoy) ve eşten her birine isabet eden miras hisselerinde 2019 için istisna tutarı 250 bin 125 lira. (VİV Kanunu Genel Tebliği, Seri No: 50) Füruğ bulunmaması halinde eşe isabet eden miras hissesinde 2019 yılı için geçerli istisna tutarı ise 500 bin 557 lira.Vergi oranları yüzde 1’den başlayıp, varlıkların değerinin artmasıyla birlikte yüzde 3, yüzde 5, yüzde 7 ve yüzde 10’a kadar yükseliyor.Veraset yoluyla intikal eden varlıkların değeri, istisna haddinin altında kalsa dahi beyanname verilmesi gerekiyor. Ölen kişiden mirasçılara veraset yoluyla hiçbir mal intikal etmediği takdirde durumun bir dilekçe ile ilgili vergi dairesine bildirilmesi yeterli görülüyor, ayrıca beyanname verilmesi istenmiyor.",2024-10-15 10:58:19
Elektronik sporda vergi daha yüksek,https://www.hurriyet.com.tr/yazarlar/ahmet-karabiyik/elektronik-sporda-vergi-daha-yuksek-41301477,"Hatta sporculardan önce de, ücretlilerin vergilendirilmesinden bahsetmek gerekiyor. Sporcular da ücretli sayılıyor çünkü. Ücretlilerin vergilendirilmesi malum. Gelir Vergisi Kanunu’na (GVK) göre artan oranlı olarak vergilendiriliyor. Yılın başında yüzde 15 olarak başlayan vergi oranı, yıl içi elde edilen ücret gelirlerinin belirli limitleri aşmasıyla yüzde 20, yüzde 27 ve yüzde 35’e kadar çıkmakta. Sporcular da ücretli sayılmasına rağmen özel bir yasa maddesiyle (GVK geçici 72.nci Md.) tek bir orandan vergilendiriliyor. En üst ligdeki profesyonel sporcuların (süper lig futbolcuları gibi…) brüt kazançları üzerinden yüzde 15 oranında vergi kesiliyor. Daha alt liglerde verginin oranı 5’er puan daha azalıyor: En üst altı ligdekiler için (1.nci futbol ligi)  yüzde 10,  diğer liglerde ise yüzde 5 oranında vergi hesaplanıyor.MUHTEMELEN ERTELENECEKLig usulüne tabi olmayan spor dallarındaki sporculara yapılan ödemeler ile milli sporculara uluslararası müsabakalara katılmaları karşılığında yapılan ödemeler üzerinden de yüzde 5 vergi hesaplanıyor. Sporcuları, ücretlilerden-çalışanlardan ayıran bu özel madde aslında geçici bir düzenleme. (GVK Geçici Md.72) Ve süresi de bu yıl sonunda doluyor. Ancak önceki yıllarda ertelendiği gibi, muhtemelen yılın sonu gelmeden yeniden süresi uzatılacak. Avantajlı vergi oranı sporcular için geçici olarak da olsa devam ettirilecek. Şimdi; elektronik spor oyuncularının durumuna bakalım. Elektronik sporun da federasyonu ve branşları var. Ve tabi spor kulüpleri ve sporcuları var. E-spor kulüpleri aktif olarak lisanslı turnuvalara da katılıp sanal ligler de mücadele de ediyorlar. E-spor takımında yer alan oyuncuların, Gençlik ve Spor Bakanlığı Spor Genel Müdürlüğü tarafından düzenlenmiş e-sporcu lisansları da mevcut. Lisanslarında spor dalı olarak da “Dijital Oyunlar” yazıyor.YARARLANAMIYORLARDolayısıyla eksik yok, kağıt üstünde her şey tamam, lisanslı yeni nesil sporcuların sayısı her geçen gün daha da artıyor. E-sporun dışında olanlar için yeni ve anlaşılması güç gelebilir evet ama onlar da sporcu. Yalnızca sporun yapıldığı alan farklı. Sanal alemde; bilgisayar, konsol ve mobil platformlar üzerinden spor yapılıyor. Çevrimiçi ve çevrimdışı bireysel ve takım olarak çok oyunculu bir faaliyet gerçekleşiyor.   Ve kritik sorunun cevabı: E-spor oyuncuları diğer sporcular gibi sabit- düşük oranlı vergi avantajından yararlanamıyorlar. Maliye; e sporcuların, sporcular için düzenlenmiş özel maddeden (GVK Geçici Md.72)  yararlanamayacağını, artan oranlı olarak, ücretliler gibi vergilendirilmesi gerektiğini belirtiyor.  (İstanbul Vergi Dairesi Başkanlığı, 25 Temmuz 2019 Tarih ve 603722 sayılı özelge) Dolayısıyla elektronik spor oyuncularına yapılacak ücret ödemeleri üzerinden güncelde hesaplanacak vergi oran ve tutarları şu şekilde hesaplanacak: Yıl içi toplam vergi matrahı 18 bin liraya kadar yüzde 15, 18 bin lirayı aştığında (40 bin liraya kadar) aşan kısım için yüzde 20, 40 bin lirayı aştığında (148 bin liraya kadar) aşan kısım için yüzde 27 ve son olarak 148 bin lirayı aştığında yüzde 35 oranında verginin hesaplanıp Maliye’ye ödenmesi gerekiyor. E-spor oyuncularının bu süreçten, yani hesaplamalardan ve Maliye’ye bildirim ve ödeme işlemlerinden direkt bir sorumluluğu bulunmuyor tabi ki. Tüm bu sürecin yasalara uygun olarak yürütülmesinden tamamen işverenleri (spor kulüpleri) sorumlu tutuluyor.",2024-10-15 10:58:21
Çalışanların vergi ile imtihanı,https://www.hurriyet.com.tr/yazarlar/ahmet-karabiyik/calisanlarin-vergi-ile-imtihani-41288972,"İkinci imtihan konusu: Yıl içinde işyeri değiştiren çalıştıranlara, Maliye’den giden yazılar... Geçmiş yıllarda; yıl içinde iki farklı işyerinde çalışmış olanlar yıllık beyanname vermemişse (ikinci işyerinden alınan ücret tutarı belirlenen limiti de geçmişse) Maliye bu kişilere yazı gönderdi. Her iki imtihan için de konunun ayrıntıları merak ediliyor. Hürriyet okurları “neden net maaşım azalıyor?” ve “ücretlilerin beyanname vermesi de mi gerekiyor?” diyor.NET MAAŞIN AZALMASIOcak ayında yılın ilk maaşının ödenmesiyle ve takip eden aylarda, ‘yıl içi toplam ücret geliri’ belirli limitleri aştığında, ücretten kesilen verginin oranları da 15’den başlayıp önce yüzde 20’ye, sonra yüzde 27’ye ve en son yüzde 35’e kadar çıkıyor. Brüt maaş değişmese de; bu maaş içinden kesilen vergi oranı-tutarı arttıkça, net maaş da kendiliğinden azalıyor.Örneğin; brüt maaşı aylık 7 bin lira olan bir çalışan; ocak ayında net 5 bin 196 lirayı banka hesabında görmüşken, temmuz maaşını ise 4 bin 783 lira (413 lira daha düşük) olarak banka hesabında görecek. Ki bu azalma ağustos ve ilerleyen aylarda da devam edecek. Aralık ayında en son 4 bin 482 lira net maaş hesaplanacak. Bu da yılbaşına göre 714 lira daha az ücret demek.Oran artışları; sırasıyla -yıl içi toplam vergi matrahı- 18 bin lirayı aştığında, 40 bin lirayı aştığında ve son olarak 148 bin lirayı aştığında gerçekleşiyor.Tabloda daha farklı brüt ücrete sahip çalışanların, yıl içi net maaş değişimleri aylar itibariyle görülebilir.‘Net ücret’ üzerinden hesaplamalarda uygulamaÇalışanlarının maaşlarını ‘netten hesaplayan’ işletmelerde durum farklı. Bu işyerlerinde çalışanların net maaşı 12 ay boyunca aynı kalır. Çalışanların yıl içinde vergi oranı-tutarı artsa da, artan bu yükü işveren üstlenir, çalışanın net maaşı vergi artışından etkilenmez. İşyeri değiştirenlerin beyanname verme zorunluluğuYıl içinde ’tek bir işverenden maaş almış çalışanlar’ rahat olsunlar. Hiçbir şekilde Maliye’ye beyanname verme zorunlulukları yok bu çalışanların. Ücretin tutarı ne kadar yüksek olursa olsun, stopaj yoluyla vergilendirilmiş ücretleriyle ilgili tüm sorumluk işverende. Ücret üzerinden hesaplanan verginin hesaplanmasından da, Maliye’ye bildirilmesinden de, ödenmesinden de işverenleri sorumlu.Birden fazla işyerinden ücret almış çalışanlar için de kısıtlar var. İkinci işverenden alınan ücret (2019 için) yıllık 40 bin lirayı geçiyorsa bu çalışanlar için beyan zorunluluğu başlıyor. Geçmiş yıllarda bu sınır; 2018 için: 34 bin lira, 2017 ve 2016 için 30 bin lira, 2015 için 29 bin lira.Hangi işverenden alınan ücretin birinci, hangisinden alınan ücretin ikinci olduğunu da çalışan serbestçe belirleyebiliyor. Yani; 2019 için ilk işyerinden yıllık 25 bin lira, ikinci işyerinden yıllık 90.000 TL ücret alan bir çalışan, 25 bin lirayı ikinci işverenden alınan ücret sayıp gelir vergisi beyanname verme yükümlülüğünden kurtulabiliyor.Şimdi Maliye’den geçmiş döneme ilişkin kendilerine yazı gelen ücretlilerin durumuna bakalım… Söz konusu çalışanlar için pişmanlık hakkı da tanındığından, yukarıdaki kriterlere göre ilave vergi ödenmesi sonucuna da varılıyorsa, pişmanlıkla (Vergi Usul Kanunu, Madde 371) süreci sonlandırmaları yerinde olacaktır. Pişmanlıkla beyanname verildiğinde ilave çıkan verginin ve geç ödeme bedelinin (vergi ziyaı-kaybı cezası hesaplanmaksızın) 15 gün içinde ödenmesi gerekiyor.",2024-10-15 10:58:24
Aslında istifa etti ama siz kovulmuş bilin,https://www.hurriyet.com.tr/yazarlar/ahmet-karabiyik/aslinda-istifa-etti-ama-siz-kovulmus-bilin-41282651,"Son günlerde bu yönde çokça duyum alıyoruz... Gerçekte istifa ederek işten ayrılan çalışan için, SGK’ya yapılan bildirimde sanki ‘işverenin kendisi işten çıkartmış gibi’ beyan edildiği vakalar tespit edilmiş. Bu usulsüz işlemler hakkında hali hazırda incelemeler de yapılıyor. 3 no.lu kod yerine, 4 no lu kodla bildirimde bulunulurken belli ki çalışanın–hak etmediği halde- işsizlik maaşından faydalanması amaçlanmış. İşten ayrılan çalışanlarını, gerekçeleri ile SGK’ya bildirmekle yükümlü olan işverenler için çok önemli bir risk bu... Gerçekte olmayan durumu varmış gibi beyan etmenin hem para cezası riski var, hem de savcılığa çağrılma riski var...İşsizlik sigortasından yararlanabilmek için en temel şart; çalışanın kendi istek ve kusuru dışında işsiz kalması, işveren tarafından iş akdinin sonlanmış olması... Çalışanın haklı nedeni (sağlık, ücretin eksik ödenmesi vb...)  olarak istifa etmesi durumunda işsizlik maaşı almasının önünde bir engel olmadığını da ayrıca belirtelim.İKİ TARAF İÇİN SÜREÇÇalışanın işten çıkarıldığı tarihi takip eden 10 gün içinde, SGK’ya sigortalı işten ayrılış bildirgesinin işveren tarafından iletilmesi gerekiyor. Ay içinde işten ayrılan çalışan için, işten çıkış tarihi sisteme girildikten sonra işten ayrılma nedeninin de aylık prim ve hizmet belgesine kaydedilmesi gerekiyor. Hak edilmediği halde işsizlik ödeneği ödenmesine neden olan işveren, bu usulsüz işlemden sorumlu tutuluyor.Kendi istek ve kusuru dışında işsiz kalan çalışanın, iş akdinin feshinden sonraki 30 gün içinde, en yakın İŞKUR birimine şahsen ya da elektronik ortamda başvurması gerekiyor.İşine son verilen çalışanın işsizlik maaşı alabilmesi için,- İşten ayrılmadan önceki son 120 gün hizmet sözleşmesine tabi olması,-  İş sözleşmesinin feshinden önceki son üç yıl içinde en az 600 gün süre ile işsizlik sigortası priminin ödenmiş olması da, gerekiyor.İŞSİZLİK MAAŞI TUTARIGünlük işsizlik ödeneği, sigortalının son dört aylık ücreti (prime esas kazançları) dikkate alınarak hesaplanıyor. Çalışana günlük ortalama brüt kazancının yüzde kırkı kadar ödenek veriliyor. Hesaplanan işsizlik ödeneği miktarı, her durumda aylık asgari ücretin brüt tutarının yüzde seksenini geçemiyor. Yani işsizlik ödeneğine hak kazanan kişilere; 2019 yılı için en fazla aylık 2.046,72 TL işsizlik maaşı ödenebiliyor. (2019 asgari ücreti, 2.558,40 TL’nin yüzde 80’i: 2.046,72 TL)",2024-10-15 10:58:26
Binaların dış cephe reklamına vergi var mı?,https://www.hurriyet.com.tr/yazarlar/ahmet-karabiyik/binalarin-dis-cephe-reklamina-vergi-var-mi-41275948,"Sonradan kiralama bedelinin ne kadar olduğu konusunda, mülk sahipleri arasında ihtilaf çıkıyor. (Mal sahipleri; binayı miras yoluyla edinmişler) Mirasçılar arasında ödenen kiralama bedelinin;  3 milyon lira mı, 10 milyon lira mı olduğu konusunda ihtilaf yaşanıyor. Ve bazı mülk sahipleri konuyu mahkemeye de taşıyor...Kira bedelinin ne kadar olduğu mahkemede netleşecektir... Ancak olayın bir de vergisel yönü var. Elde edilen gelir, 3 milyon lira da olsa, 5 milyon lira da olsa mülk sahiplerinin gelir vergisi beyannamesi vermesi gerekiyor. Vergisel işlemler; yalnız bu gökdelenin sahipleri için değil, binasının dış cephesine reklam alan, gelir elde eden tüm mülk sahipleri için kritik bir konu. Sahibi olduğu binanın dış cephesini firmalara reklam amacıyla kiraya veren mülk sahipleri için de, apartman yönetimleri için de, vergisel yönü ihmal edilmemeli. Vergisel yükümlülükler aksatıldığında, hiç hesapta olmayan, ağır maliyetlerle, cezai yaptırımlarla karşılaşılması muhtemeldir.  Binaların dış cephelerinin şirketlere kiralanması sonucu elde edilen gelirler için vergi beyannamesi vermek gerekiyor. Çok tereddüt yaşanan bir konuyu da öncelikle vurgulayalım: Beyannameyi; apartman yönetiminin değil, mülk sahiplerinin vermesi gerekiyor. Çünkü elde edilen kira geliri apartman yönetiminin değil, mülk sahiplerinin (hisseleri oranında) gelirleri. Her bir kat malikinin; 2019’da elde edeceği kira geliri, brüt 40 bin lirayı (net 32 bin lirayı) aştığında beyanname vermesi (1-25 Mart 2020) gerekiyor.Ve bu kira gelirleri, reklam veren firmalardan elde edildiğinden, stopaja da tabi. Yani kira bedelini ödeyen şirketler; net kira bedelini mülk sahibine öderken, aynı zamanda Maliye’ ye de (yüzde 20 oranında) vergi ödemek zorundalar. Aynı durum binaların çatılarına, bahçelerine, ortak alanlarına yerleştirilen baz istasyonları için de geçerli... Her bir kat malikinin; kendi hissesine düşen kira gelirini, -belirtilen sınırları da aşıyorsa- gelir vergisi beyannamesi ile beyan etmesi gerekiyor.KDV DE ÖDEMESİ GEREKİYORDış cephe reklamı için bina sahiplerine para ödeyen şirketin, ayrıca ödediği bedel üzerinden yüzde 18 oranında KDV hesaplayıp Maliye’ye beyanda bulunması da gerekiyor.Apartman dış cephesini reklam nedeniyle kiraya veren apartman sakinlerinin ‘KDV mükellefiyetinin bulunmamasından’ ve dış cephe reklam kirası için ödemeyi yapan şirketin ‘KDV mükellefi olmasından’ dolayı sorumlu sıfatıyla KDV beyannamesi verilmesi gerekiyor.KAPICI DAİRESİ KİRAYA VERİLİRSEKonutların, apartmanların ısınması doğalgazla değil, merkezi kalorifer kazanlarında kömür yakılarak sağlanırdı. 20-30 yıl öncesine kadar; kalorifer tesisatlı apartmanlarda, kazanların günlük kömür ihtiyacını sağlamak apartman kapıcılarının göreviydi. Ve birçok apartmanda da kapıcıların bedel ödemeden barındıkları ‘kapıcı daireleri’ vardı. Doğalgazla çalışan kombi cihazlarının yaygınlaşmasıyla beraber, apartmanlarda kapıcı istihdamı da azaldı. Bu değişimle beraber; apartman yönetimleri de boş kalan kapıcı dairelerini, konut olarak kiraya vererek gelir elde etmeye başladılar.Kapıcı dairesinden elde edilen ’konut kira geliri’ ilk başta apartmanın-yönetimin geliri gibi görünse de, ‘kat maliklerinin kira geliri’ bu gelir aslında. Yani her bir kat maliki kendisine isabet eden elde ettiği kira geliri için (istisna sınırını da aşıyorsa) gelir vergisi beyannamesi vermek zorunda.2019 için istisna tutarı: 5.400 lira. 2019’da; yıl içinde toplam 5.400 liraya kadar konut kirası elde edenlerin beyanname vermeleri gerekmiyor.  Dolayısıyla 5.400 liranın altında kira geliri elde edilmiş olsa da vergisi olmayacak. İstisna tutarının (5.400 lira) üstünde konut kira geliri elde edenlerse, bu yıl elde ettikleri kira gelirlerini, istisna tutarını da gelirlerinden düşerek 2020’nin mart ayında (1-25 Mart) beyan etmeleri gerekiyor.",2024-10-15 10:58:28
Varlığın % 1’i ödenerek barışılabilecek,https://www.hurriyet.com.tr/yazarlar/ahmet-karabiyik/varligin-1i-odenerek-barisilabilecek-41269106,"Önceki varlık barışı yasası (7143 sayılı kanun, Md.10/13) geçen yıl mayıs ayında çıkmış ve son müracaat tarihi de normalde 30 Kasım 2018’di. 405 sayılı Cumhurbaşkanlığı Kararıyla süre 6 ay (31 Mayıs 2019’a kadar) uzatılmıştı. Başvuranların; varlıkların değeri üzerinden yüzde 2 oranında ödeyecekleri vergi için süreleri de, 1 Temmuz 2019’da dolmuştu.2018’de yürürlüğe giren varlık barışı yasası ile meclise yeni sunulan teklifteki barış yasası arasındaki en önemli fark, vergi oranında. Önceki yasada “yüzde 2” olan barışın bedeli, bu kez “yüzde 1’e” düşürülmüş. (Önceki yasada; 31 Temmuz 2018’e kadar başvurup yükümlülüklerini yerine getirenler için, vergisiz barış seçeneği de vardı.)Yeni varlık barışı teklifiyle; yurtdışında bulunan varlıkların Türkiye’ye getirilerek milli ekonomiye kazandırılması amaçlanıyor. Yurtdışı varlıklar da, yurt içi varlıklar da barıştan yararlanabiliyor.Varlık barışı ile bir yandan ‘kayıt dışı varlıkların ekonomiye kazandırılması amaçlanırken’ diğer yandan ‘varlıklarını beyan edenlere-getirenlere herhangi bir vergi incelemesi yapılmayacağı güvencesi de’ sağlanıyor.Yeni varlık barışının diğer ayrıntıları da şöyle:Varlık Türleri: Varlık Barışı kapsamında; yurtdışında bulunan para, altın, döviz, menkul kıymet ve diğer sermaye piyasası araçları ülkeye getirilebiliyor. Türkiye’deki banka veya aracı kuruma 31 Aralık 2019’a kadar bildirilen söz konusu varlıklar, gerçek ve tüzel kişilerce serbestçe tasarruf edilebilecek.Bildirimden sonraki ayın 15’ne kadar da banka veya aracı kurum tarafından (yüzde 1 oranındaki vergiye ilişkin) beyannamenin verilip, yüzde 1’lik ödemenin de yapılması gerekiyor. Bildirilen varlıkların, bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.Yurtiçinde; (yurtdışı için sayılan varlıklara ilaveten) taşınmazlar da barış kapsamına dâhil edilebiliyor. Gelir veya kurumlar vergisi mükelleflerince sahip olunan ve Türkiye’de bulunan ancak kanuni defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlar varlık barışı kapsamında değerlendirilebiliyor. Yurt içi varlıkların beyanı için son tarih 31 Aralık 2019.Yurt içi varlıkların değeri üzerinden hesaplanacak yüzde 1’lik vergi, tarhiyatın yapıldığı ayı izleyen ayın sonuna kadar ödenebilecek. Başvuru Şekli: Yurtdışı varlıklar için Türkiye’deki banka veya aracı kuruma bildirim koşulu varken, yurt içi varlıkların ise vergi dairesine beyan edilmesi gerekiyor.İncelenmeme Güvencesi: Yurtdışı varlıkların Türkiye’ye getirilmesi veya yurtiçi varlıkların beyan edilmesi nedeniyle ‘vergi incelemesi yapılmayacağı’ güvencesi veriliyor... İncelenmeme güvencesi yasa teklifinde; bu varlıklar nedeniyle ‘hiçbir suretle vergi incelemesi ve vergi tarhiyatı yapılmaz” şeklinde belirtiliyor...Ancak bu güvence hakkı ortadan kalkabiliyor da... Yüzde 1 oranındaki hesaplanan vergi eğer vadesinde ödenmezse incelenmeme güvencesi ortadan kalkıyor. Varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şartları ihlal edilirse de incelenmeme güvencesi ortadan kalkıyor.Varlık barışı yasa teklifi metni üzerinde; mecliste ilaveler de yapılabilir, çıkartmalar da yapılabilir. Yasanın resmi gazetede yayımlanmasından sonra ve uygulamaya yönelik tebliğin yayımlanmasından sonra, bu köşede varlık barışının merak edilen tüm yönlerini ayrıca ele alacağımızı da şimdiden söyleyelim.",2024-10-15 10:58:30
Limited şirket ortaklığı neden cazip değil?,https://www.hurriyet.com.tr/yazarlar/ahmet-karabiyik/limited-sirket-ortakligi-neden-cazip-degil-41262257,"Limited şirkette; ortaklıktan ayrılmak da ilave kırtasiye gerektiriyor. Şirket paylarının devri ancak noter huzurunda yapılabiliyor. AŞ’de ise notere gitmeden, hisseleri devreden ve devralan kendi aralarında hisse devri yapabiliyor. Limited şirket ortaklığından çıkabilmek için (şirket sözleşmesinde aksi öngörülmemişse) ortaklar genel kurulunun onayı da aranıyor. Şirket sözleşmesinde ortaklıktan çıkma konusu düzenlenmemişse, bu kez ortağın mahkemeye başvurması ve çıkmanın haklı bir sebebe dayanması gerekir.Ve kritik diğer bir konu uygulamada; limited şirket vergi borçları ödenmediğinde ilk olarak kanuni temsilciye gidilirdi. Şirketten parayı alamayan devlet öncelikle şirketin ortaklarına değil, şirketi yönetenlere (müdürlere) giderdi. Şirket yetkililerinin şahsi banka hesaplarına, gayrimenkullerine, haciz konularak alacağın tahsili yoluna gidilirdi. Ortakları bu işlemde ilk sıraya koymazdı.Şimdi yargı yeni bir karar verdi. “Limited şirket ortağına gidilmeden, limited şirketin kanuni temsilcisine gidilmesini” hukuken uygun görmedi. (Danıştay İçtihatları Birleştirme Kurulu, Esas No: 2013/1, Karar No: 2018/1, 20 Haziran 2019 Tarihli Resmi Gazete.) Bu yeni yargı kararına göre artık, eğer limited şirket vergi borçlarını ödememişse, şirketten bu vergiler tahsil edilememişse, şirketi fiilen yönetenlere (kanuni temsilcilere; müdürlere) gidilmeden, direkt ortaklara gidilip tahsilat yapılabilecek. Yani ortakların bankadaki şahsi paralarına, tapudaki gayrimenkullerine haciz konulabilecek.Yargı kararında gerekçeler şu şekilde açıklanıyor:* Ortağa gidilmeden önce kanuni temsilciye gidilmesi gerektiğinin hukuken kabulünün mümkün bulunmadığı,* Kanuni temsilci ile ortak arasında bir öncelik sıralaması bulunmadığından, limited şirketin vergi borcunun tahsilinde ortağın takibine başlanabilmesi için kanuni temsilcinin takibinin gerekli olmadığı, belirtiliyor.Anonim şirkette sorumluluk kimde?Anonim şirketlerde; şirketten tahsil edilemeyen kamu borçlarından, normalde şirketin yönetim kurulu üyelerinin tamamı sorumlu. Yönetim kurulu üyeleri kanuni temsilci sıfatıyla ve müteselsilen sorumlu. Ancak ana sözleşmeye hüküm konularak şirketin kanuni temsil yetkisi, yönetim kurulu üyelerinden birine veya birkaçına verilip, diğer yönetim kurulu üyeleri sorumluluktan kurtulabilmekte. Yönetim kurulunda yer almayan AŞ hissedarlarınınsa vergi borçlarına karşı bir sorumluluğu bulunmuyor.Vergiyi geç ödemenin maliyeti arttıSüresinde ödenmeyen vergiler için aylık yüzde 2.5 oranında gecikme zammı işleyecek artık. 2010 ekim ayından, geçen yıl eylüle kadar uzun bir süre değişmeden aylık 1.40 oranı uygulanmıştı. 5 Eylül 2018 tarihinden sonra ise gecikme zammı aylık yüzde 2 olarak uygulanmıştı. 29 Haziran 2019 tarihli Resmi Gazetede yayımlanan Cumhurbaşkanı Kararıyla, 1 Temmuz’dan itibaren artık, aylık yüzde 2.5 oranında gecikme zammı uygulanacak.‘Gecikme zammı oranının’ değişmesiyle birlikte, ‘gecikme faizi oranı’ ve ‘pişmanlık zammı oranı da’ yüzde 2.5 olarak uygulanmaya başlanacak.",2024-10-15 10:58:32
İhracatçının ‘belgesiz gider’ avantajı,https://www.hurriyet.com.tr/yazarlar/ahmet-karabiyik/ihracatcinin-belgesiz-gider-avantaji-41255139,"Binde 1 BSMV uygulaması 15 Mayıs 2019’da başlamıştı. Sanayi sicil belgesi sahibi işletmelerin ve ihracatçı birliklerine üye olan ihracatçıların, yeni düzenleme ile döviz alımlarında binde 1 kambiyo vergisi yükü kaldırılmış oldu. (17.06.2019 tarihli Resmi Gazete)Şimdi; belgeye ihtiyaç duyulmaksızın gider yazılabilen ‘binde 5’lik götürü gider’ avantajına bakalım... İhracatçılar; döviz olarak elde ettikleri hasılatının binde 5’ni, belgeye ihtiyaç duymadan vergi hesabında direkt gider yazabiliyorlar. (Gelir Vergisi Kanunu-GVK- Md.40) Yasada; yararlanacak işletmeler, “İhracat, yurt dışında inşaat, onarma, montaj ve taşımacılık faaliyetlerinde bulunan mükellefler” olarak tanımlanıyor.Ancak götürü gider avantajından yararlanıp da, sonradan cezalı işleme maruz kalan işletmeler de olabiliyor. Yasal hakkını kullanarak ihracat hasılatının binde 5’ni gider yazan mükelleflerin, hiç karşılaşmak istemeyeceği ‘vergi cezası riski’ bu kritik konunun merak edilen ayrıntılarını da ele alalım...- Neden ceza kesiliyor? Cezalı işlemin nedeni: Maliye, gider yazabilmek için yasadaki genel kriterlere ilaveten “harcamanın yapılmış” ve “işletme varlığında bir azalma meydana gelmiş” olmasını da gözetiyor. 194 Seri no.lu GV Tebliği’nden de yola çıkılarak tebliğe uygun görmediği gider yazma işlemleri için cezalı işlem uygulanabiliyor.- Yargı ne diyor? Cezalı işleme maruz kaldıktan sonra yargıya gidildiğinde ise Maliye’nin kriterleri kabul görmüyor. Yargı kararlarında; ‘götürü giderin ispat şartına bağlı olmadığı’, ‘muhasebe kayıtlarına intikal ettirildiğinin ispatına gerek olmadığı’ vurgulanıyor.Danıştay 4.ncü Dairesi’nin kararında (8 Şubat 2016 tarih, E. 2012/8339, K. 2016/337) bu gerekçeler şu şekilde açıklanıyor:- Götürü giderin kazançtan indirilebileceğinin herhangi bir ispat şartına bağlı olmadığı,- Götürü gider indirimi için belgesi temin edilemeyen bir harcamanın olduğunun ve bu harcamanın muhasebe kayıtlarına intikal ettirildiğinin ispatına gerek bulunmadığı,-  Yurtdışı hasılatının binde beşini geçmediği halde, yasal defterlere kaydedilmeyen yurtdışı giderlerinin fiilen yapıldığının ispatlanamadığı iddiasıyla ikmalen salınan vergi ve kesilen cezada hukuka uyarlık görülmediğibelirtiliyor.Bu durumda Maliye’nin cezalı işlemlerden vazgeçip yargı kararlarına uygun işlem yapması gerekiyor. Her ne kadar ilgili tebliğde gider yazılan tutar için “harcamanın fiilen yapılmış olması” ve “işletme varlığında azalma” gibi kriterlerden bahsedilse de, yasada bu koşullar yer almadığından, yargı kararlarıyla uyum gözetilerek, ilgili tebliğde de değişiklik yapılarak ihracatçıların tereddütlerinin sonlandırılması gerekir.",2024-10-15 10:58:34
Kefile ikinci darbeye yargı ‘Dur’ dedi,https://www.hurriyet.com.tr/yazarlar/ahmet-karabiyik/kefile-ikinci-darbeye-yargi-dur-dedi-41248301,"Yaşanmış bir olay... Asıl borçlu borcunu ödemiyor. Bankalar borcun kefili olan şirkete geliyor. Kefilin gayrimenkulü icradan satılıyor. Kefil ilk darbeyi, gayrimenkulünü kaybederek yiyor. Üstüne bir de taşınmazın satış değeri üzerinden vergi ödüyor. Gayrimenkulünü kaybettiği yetmezmiş gibi, bir de satıştan sonra vergi ödeyerek ikinci darbeyi yiyor. Verginin ödenme nedeni; “Alacaklı bankaya taşınmaz satışı yapılmadığı için, icra kanalıyla başka bir firmaya satış gerçekleştiği için Kurumlar Vergisi (KV) Yasası’nın istisna maddesi (5-1/f) işlemez” şeklindeki yaklaşım...Konu yargıya taşındığında Danıştay, “kefile vergiye hayır” ve “Taşınmaz satış kazancının tamamı vergiden istisnadır” diyor. (Danıştay 9. Daire, 31 Ekim 2017 tarih, E. 2016/2423, K. 2017/7326) Mahkeme kararında şu gerekçeler vurgulanıyor:- Satıştan sağlanan hasılatın tamamının banka borçlarının ödenmesinde kullanılmış olmasından, (Satışın bankalara değil de, başka bir şirkete yapılması halinde dahi bu satıştan sağlanan hasılatın tamamının banka borçlarının ödenmesinde kullanılmasından)- Gayrimenkulü satılan şirketin mali bünyesinin güçlendirilmesi için yapılan rızai bir işlemden bahsedilemeyeceğinden, banka borcu nedeniyle takibe alınmış kurumun kefili sıfatıyla, sahip olunan taşınmazın tamamının bu borçlara karşılık devredilmesi işleminin istisna kapsamında değerlendirilmesi gerektiğini belirtiyor. Şirketlerin taşınmaz satışında vergi istisnası: Gayrimenkulünü banka borçları nedeniyle kaybeden şirketler için istisna (KVK Md. 5-1/f) olduğu gibi, normal yollarla satış yapanlar için de (iki yıl elde tutmak şartıyla) istisna var. (KVK Md. 5-1/e)  Ancak bu kez kazancın tamamı değil yarısı vergiden istisna, kalan yarısı için kurumlar vergisinin ödenmesi gerekiyor.Kurumlar vergisi istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon” hesabında tutulması gerekiyor. Satış bedelinin, satışın yapıldığı yılı izleyen ikinci  takvim yılının sonuna kadar tahsil edilmesi de istisnanın diğer bir koşulu.Şirketler, gayrimenkulleri edindikten iki yıl geçtikten sonra sattıklarında KDV de hesaplamıyor. Taşınmaz ticareti ile uğraşan kurumların bu amaçla ellerinde bulundurdukları gayrimenkullerin satışında, KV açısından da KDV açısından da istisnadan yararlanılamıyor. Şahısların vergisiz gayrimenkul satışı: Taşınmazlar, beş yıldan önce satıldığında kazanç üzerinden gelir vergisi ödenmesi gerekiyor. Alış tarihinin üzerinden beş tam yıl geçtikten sonra satış kazancı elde edildiğinde ise hiçbir şekilde gelir vergisi ödenmiyor.Beş yıldan önce satış yapıp kazanç elde edenler içinse (vergi ödenecek olduğunda) bu kez şu sorular önem kazanıyor: Satış kazancının vergisi nasıl hesaplanıyor? Enflasyondaki artış kazançtan düşülebiliyor mu? Kazançtan düşülebilen istisna var mı?Öncelikle enflasyon endekslemesi yoluyla alış maliyeti arttırılabileceğini belirtelim. Maliyet artınca; haliyle vergiye tabi kazanç da, ödenecek vergi de azaltılabiliyor. Sonrasında da, 14 bin 800 lira (2019 için) istisna da düşebiliyor. Kalan tutar üzerinden vergi ödeniyor. (2019 gelir vergisi tarifesi dikkate alındığında; kazancın ilk 18 bin lirası için yüzde 15, sonraki 22 bin lirası için yüzde 20, sonraki 58 bin lirası için yüzde 27 ve kazancın kalanı için yüzde 35 vergi oranı uygulanarak vergi hesaplanıyor.)Endeksleme için; alış ve satış tarihleri arasındaki ÜFE artış oranının yüzde 10’un üzerinde olması gerekiyor.(Satışın yapıldığı aydan bir önceki ve alışın yapıldığı aydan bir önceki)Bu kriterler; taşınmaz satımı yapan kişiler için vergi hesabında dikkate alınarak daha az vergi ödenebilir.",2024-10-15 10:58:35
‘Olur’ demenin de vergisi var,https://www.hurriyet.com.tr/yazarlar/ahmet-karabiyik/olur-demenin-de-vergisi-var-41241215,"Evet; aynen öyle... ‘Olur’ dediği için vergi ödeyenler de var. Hatta emin olmak için konuyu Maliye’ye soran da olmuş. ‘Evet ödeyeceksin’ diye de vatandaşa cevap verilmiş. Kiraladığı dükkan için mülk sahibi ile kira sözleşmesi imzalayan bir işletmeci... Sözleşmede “kira bedelinin her yıl enflasyon oranında otomatik yenileneceğine dair” şartın da olduğunu belirterek, her yıl otomatik arttırılan yeni kira bedeli üzerinden tekrardan damga vergisi ödeyip ödemeyeceğini Maliye’ye sormuş. “Eğer ‘olur’ demişseniz vergi de ödenecek” demiş Maliye’de. (İzmir Vergi Dairesi Başkanlığı, 19 Eylül 2016 tarih ve 431 Sayılı özelge)Daha da açalım: Kira sözleşmesinin yılı dolduğu zaman yenilenen kira bedeline ilişkin ‘Olur’ ya da ‘Onay’ gibi ifadeler içeren bir kağıt düzenlenmesi durumunda veya sözleşmeye şerh konulması durumunda, yine damga vergisi hesaplanıyor. Ancak söz konusu kira sözleşmesinde herhangi bir değişiklik yapılmaksızın sözleşme süresinin kendiliğinden uzaması durumunda, sözleşme süresinin bitimini izleyen yıllar için damga vergisi istenilmiyor.İşyeri kira sözleşmelerinin otomatik yenilenmesinde ‘olur’ demek yeni vergi ödeneceği anlamına geliyor. Peki diğer durumlar? Kira sözleşmeleri ve damga vergisi konusu milyonlarca kişiyi ilgilendiriyor. Bu konu hakkında en çok merak edilen diğer kritik konuları da sırasıyla açıklayalım...- Damga vergisinin oranı: İşyeri olarak kiralanan gayrimenkulün sözleşmesi için binde 1,89 oranında damga vergisi hesaplanması gerekiyor.- Brüt kira üzerinden mi hesaplanıyor? İşyeri kiralamalarında; kiracı tarafından Maliye’ye ödenmesi zorunlu olan işyeri gelir (stopaj) vergisi ve mülk sahibine ödenecek net kira bedelinin toplamı (stopaj + net kira) üzerinden damga vergisinin hesaplanması gerekiyor.- Konutlarda damga vergisi yok mu? Konut kiralayan vatandaşlar için damga vergisi ödenmesi söz konusu değil. Gerçek kişilerce mesken (konut), kiralanmasına yönelik olarak düzenlenen kira sözleşmeleri damga vergisinden istisna.Damga vergisinden istisna olan söz konusu kira sözleşmelerinden, bu sözleşmelerdeki kefalet şerhleri ve teminat taahhütleri nedeniyle de damga vergisi hesaplanmıyor.- Nüsha sayısı vergiyi artırıyor mu? Nispi (oran olarak hesaplanan) damga vergisine tabi kâğıtların, sadece bir nüshası üzerinden damga vergisi alınır.Damga Vergisine tabi bir kağıtta birden fazla adi kefil ve garantör bulunması durumunda, yalnız bir kefalet ve bir garanti taahhüdü için damga vergisi hesaplanır.- Damga vergisinde üst sınır ne kadar? 2019 için belirlenmiş güncel üst sınır 2 milyon 642 bin 810 lira. Her bir kağıt için hesaplanacak vergi tutarı “2.642.810” lirayı aşamıyor. - Sözleşme bedelinden daha yüksek tazminat olduğunda... Pey akçesi, cayma tazminatı, ücret tevkifi, cezai şart gibi bir sözleşmenin yaptırımı olarak belirlenen taahhütlerden, bunlar başlı başına bir sözleşmeye konu olmadıkça damga vergisi hesaplanmıyor.",2024-10-15 10:58:37
Yaz boyu izin trafiği yoğun olacak,https://www.hurriyet.com.tr/yazarlar/ahmet-karabiyik/yaz-boyu-izin-trafigi-yogun-olacak-41235499,"2016’da; kurban bayramında da dokuz gün kesintisiz izin imkânı vardı. Bayramın ilk günü pazartesiydi. Yalnız cuma, tek gün açıkta kalıyordu ve o da idari izinle kapatılmıştı.Bu yıl; kurban bayramında açıkta kalan gün sayısı iki. Bayram, 11 Ağustos Pazar günü başlayıp, 14 Ağustos Çarşamba günü (4’ncü gün) biteceğinden, o haftanın yalnız perşembe ve cuma günü açıkta kalacak. Dolayısıyla milyonlarca çalışan “Kurban bayramında da kesintisiz dokuz gün tatil olacak mı?” sorusunu soracaktır... Bu konu ancak ağustos ayında netleşecektir.Büyük çoğunlukla çalışanların izin talepleri de iki bayram arasına denk gelecektir. İstanbullular için; 23 Haziran’da büyükşehir belediye başkanlığı seçimi de yenileneceğinden, haziranın son haftasından sonra izin talebi daha da artacak. Bu yaz, ramazan bayramının hazirana, kurban bayramının ağustosa denk gelmesi, yıllık izinlerin daha da hassas planlamasını gerektiriyor. Kritik görülen pozisyonlar için çakışmaların yaşanmaması ve işlerin devamlılığının sağlanması için izin tarihlerinin bu gözle değerlendirilmesinde yarar var. ÖZEL SEKTÖRDE DE İDARİ İZİN VAR MI?Bahsettiğimiz idari izin yoluyla bayram tatilinin dokuz güne çıkartılması kamu kesimi için geçerli. Peki; özel sektörde durum ne? İşverenin kararıyla izinler netleşiyor. Büyük çoğunlukla özel sektör işyerleri de, çalışanları için kesintisiz dokuz günlük bayram tatili imkânı sağladı. Çalışanlarına dokuz günlük bayram tatilini müjdeleyen işverenler; arada kalmış çalışma günleri için çalışanlarını ‘yıllık ücretli izinli’ sayabilir. Veya sonradan bu arada kalan çalışma günleri kadar çalışanlarından ‘telafi çalışması’ yapılmasını isteyebilir. Her iki durumun da nasıl uygulanabileceğini açıklayalım şimdi... TELAFİ ÇALIŞMASIİşverenler, iki ay içinde çalışılmayan süreler için telafi çalışması yaptırabilir. (İş Yasası Md.64) Telafi çalışmaları, günlük en çok çalışma süresini aşmamak koşuluyla gün de üç saatten fazla olamıyor. (Günlük çalışma süresi toplamda 11 saati aşamıyor.) Ayrıca tatil günlerinde telafi çalışması yaptırılamıyor. Çalışması karşılığı çalışana normal ücreti ödeniyor.Telafi çalışması yapılması yerine; işverenin sağladığı ilave iznin, yıllık ücretli izinden sayılmasına da (düşülmesine de) karar verilebilir.YILLIK İZİN KOŞULLARIİşyerinde en az bir yıl çalıştıktan sonra yıllık izin hak edilebiliyor.Çalışma süresine bağlı izin süreleri şöyle:a) Bir yıldan beş yıla kadar (beş yıl dâhil) olanlara 14 günden,b) Beş yıldan fazla onbeş yıldan az olanlara 20 günden,c) Onbeş yıl (dahil) ve daha fazla olanlara 26 günden, az olamıyor.50 yaş üstü ve 18 yaş altı için izin süreleri: 18 ve daha küçük yaştaki işçilerle elli ve daha yukarı yaştaki işçilere verilecek yıllık ücretli izin süresi 20 günden az olamıyor.Yıllık ücretli izin günlerinin hesabında izin süresine rastlayan ulusal bayram, hafta tatili ve genel tatil günleri izin süresinden sayılmıyor. İşveren tarafından yıl içinde verilmiş bulunan diğer ücretli ve ücretsiz izinler veya dinlenme ve hastalık izinleri yıllık izne mahsup edilemiyor.Bir bölümü on günden aşağı olmamak üzere bölümler hâlinde yıllık izin kullanılabiliyor.",2024-10-15 10:58:41
Varlık barışı bildirimi için son günler,https://www.hurriyet.com.tr/yazarlar/ahmet-karabiyik/varlik-barisi-bildirimi-icin-son-gunler-41228966,"Başvuranların; varlıkların değeri üzerinden yüzde 2 oranında vergi ödemesi gerekiyor. Ödeme için 1 Temmuz 2019’a kadar süre var.Yurtdışı varlıklar da, yurt içi varlıklar da barıştan yararlanabiliyor.Varlık Barışı ile bir yandan ‘kayıt dışı varlıkların ekonomiye kazandırılması amaçlanırken’ diğer yandan ‘varlıklarını beyan edenlere-getirenlere herhangi bir vergi incelemesi yapılmayacağı güvencesi de’ sağlanıyor.7143 sayılı kanunla ayrıntıları belirlenen Varlık Barışı’nın kritik noktalarını da hatırlayalım...Varlık Türleri: Varlık Barışı kapsamında; yurtdışında bulunan para, altın, döviz, menkul kıymet ve diğer sermaye piyasası araçları ülkeye getirilebiliyor. Türkiye’deki banka veya aracı kuruma bildirilen söz konusu varlıkları gerçek ve tüzel kişiler serbestçe tasarruf edebilecekler.Bildirilen varlıkların, bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.Fiziki olarak Türkiye’ye getirilmesi veya aracı kurumlarda açılacak bir hesaba transfer edilmesi mümkün olmayan menkul kıymet ve diğer sermaye piyasası araçlarının aracı kurumlara bildirilmesi yeterli görülüyor.Yurtiçinde; (yurtdışı için sayılan varlıklara ilaveten) taşınmazlar da barış kapsamına dâhil edilebiliyor. Gelir veya kurumlar vergisi mükelleflerince sahip olunan ve Türkiye’de bulunan ancak kanuni defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlar varlık barışı kapsamında değerlendirilebiliyor.Başvuruda bulunanlar için; varlığın geçmişte belli bir tarih itibariyle var olduğunu ispat etme zorunluluğu da bulunmuyor. Belirtilen süre içinde varlığın yurda getirilmesi veya kayda alınması koşulunun sağlanması yeterli görülüyor.Başvuru Şekli: Yurt dışı varlıklar için Türkiye’deki banka veya aracı kuruma bildirim koşulu varken, yurt içi varlıkların ise vergi dairesine beyan edilmesi gerekiyor.İncelenmeme Güvencesi: Varlıkların Türkiye’ye getirilmesi nedeniyle ‘vergi incelemesi yapılmayacağı’ güvencesi veriliyor... İncelenmeme güvencesi yasada; bu varlıklar nedeniyle ‘hiçbir suretle vergi incelemesi yapılmayacak’ ‘vergi tarhiyatı yapılmayacak’ şeklinde belirtiliyor...Ancak bu güvence hakkı ortadan kalkabiliyor da... Yüzde 2 oranındaki hesaplanan vergi eğer vadesinde ödenmezse incelenmeme güvencesi ortadan kalkıyor. Varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şartları ihlal edilirse de incelenmeme güvencesi ortadan kalkıyor.Varlıkların Değer Tespiti: Altın ve taşınmazlar rayiç bedeliyle, döviz Merkez Bankası döviz alış kuruyla değerleniyor. Hisse senetleri ve tahvil, bono, eurobond gibi borçlanma araçları; varsa borsa rayici, borsa rayici yoksa rayiç bedeli, bu da tespit edilemiyorsa alış bedeliyle değerleniyor. Alış bedeli de belli değilse itibari (nominal) değeriyle dikkate alınıyor. Yatırım fonu katılma belgeleri ilgili piyasasında belirlenmiş kapanış fiyatıyla değerlenerek varlıkların bildirim-beyan değerleri tespit ediliyor.",2024-10-15 10:58:45
Muhasebecideki tüm defterler incelenebilir mi?,https://www.hurriyet.com.tr/yazarlar/ahmet-karabiyik/muhasebecideki-tum-defterler-incelenebilir-mi-41221434,"Aynı zamanda kendilerinin de vergisel ödevleri vardır muhasebecilerin... Her ne kadar müşterileri-mükellefler için vergisel işlemler yapsalar da, sonuçta Serbest Muhasebeci Mali Müşavirler de (SMMM) vergi mükellefi. Tabii ki SMMM’ler de vergi denetimine tabi... Dolayısıyla muhasebecilerin de kapısını her an bir vergi müfettişi çalabilir...Nitekim çok sayıda müşterisi-mükellefi olan böyle bir büroya muhasebecinin defterlerini incelemek için bir vergi müfettişi gelir. Ancak müfettiş; muhasebecinin kendi defterinden ziyade, büroda kayıt işlemleri yapılan müşterilerin defterleriyle ilgilenir. Müşteriler derken; tam 140 mükellef için ‘vergi incelemesi’ yapılır. Muhasebe bürosunda bulunan 140 deftere el konulur, tutanaklar tutulur... Ve yasal defterlerin boş olması-yazdırılmamış olması sebebiyle de katma değer vergisi indirimleri kabul edilmeyerek vergi cezası kesilir.Cezaya muhatap olan işletmeler konuyu yargıya taşır... Yargı; bürodaki defterlerin bu şekilde incelenmesini ve vergi cezası kesilmesinin hukuka aykırı olduğuna karar verir. (Danıştay Vergi Dava Daireleri Genel Kurulu, 13 Aralık 2017 Tarih, E. 2017/368, K. 2017/626)NEDEN HUKUKA AYKIRI?Bu vergi incelemesine aslında muhasebeci için başlanılmış. Muhasebe bürosuna, muhasebecinin defter incelemesi için gidilmiş. Ancak büroda çok sayıda müşteriye ait defter belge de kayıt eksiklikleri görülünce de hiç muhataplarıyla irtibata geçilmeden, 140 mükellef için de muhasebeciye imzalatılan tutanakla cezalı işlem yapılmış.Defter ve belgeler; yazılı olarak mükelleflerden istenmediği için, muhasebecinin bürosunda defterlere el konulduğu için cezalı işlem, hukuka aykırı bulunmuş... Vergi yasalarına göre; önceden haber vermeksizin “ani vergi denetimi yapılamaz mı?” diye de akla gelebilir. Evet; yapılabilir ancak “yargıç kararı zorunluluğu” gibi prosedürler yerine getirildikten sonra mümkün olabiliyor ‘aramalı inceleme’ (Öncelikle vergi incelemesine yetkili olanların ‘Aramalı İncelemeye’ ihtiyaç olduğuna kanaat getirip gerekçeli bir yazı ile Sulh Yargıcından ‘Arama Kararı Vermesini’ istemesi gerekiyor. Sulh yargıcının da bu isteğe uygun olarak ‘arama yapılmasına karar vermesi’ gerekiyor.) Bu olayda yargıç kararı da olmadığından, müfettiş bizzat kendisi inisiyatif kullanarak mükelleflere haber vermeksizin vergi incelemesine başlamış ve sonrasında da işletmelere sıradan ceza kesilmiş... MÜKELLEF HAKLARINDA İYİLEŞTİRMELERSon yıllarda yapılan yönetmelik değişiklikleri ile mükellef haklarında önemli iyileştirmeler yapıldı. Kısaca özetleyelim: İsteyen mükelleflere; tutanak imzalanmadan önce, tutanağa geçirilmesi istenen itirazlar konusunda hazırlık yapmak üzere iki gün süre verildi,Vergi incelemesi sırasında, Rapor Değerlendirme Komisyonu’ndan sözlü olarak dinlenilme talebinde bulunan mükelleflere, komisyona gelmeden önce rapor özeti edinme imkânı sağlandı,İnceleme konusu dışında mükelleften bilgi ve belge talebinde bulunulamayacağı konusu düzenlendi,Defter ve belgelerin istenmesine ilişkin yazıda, on beş günden az olmamak üzere mükellefin ibraz süresi olduğu düzenlendi,Yapılan vergi incelemesi sonucunda eleştiriyi gerektirecek herhangi bir konu yoksa da, bu durumun mükellefe yazı ile bildirileceği konusu düzenlendi. (“Vergi İncelemelerinde Uyulacak Usul Ve Esaslar Hakkında Yönetmelikte” ve “Rapor Değerlendirme Komisyonlarının Oluşturulması İle Çalışma Usul ve Esasları Hakkında Yönetmelikte” yapılan değişiklikler 25 Ekim 2016 Tarihli Resmi Gazete’de yayımlandı.)",2024-10-15 10:58:47
‘Ortak alan’ için yargı ne diyor?,https://www.hurriyet.com.tr/yazarlar/ahmet-karabiyik/ortak-alan-icin-yargi-ne-diyor-41214044,"Aynı zamanda Y.Mühendis- Mimar olan Tarhan Bey ayrıntılar da veriyor: “Bizim oturduğumuz sitede de, dairelerin brüt metrekareleri 200 metrekarenin altında. Ancak belediye; ortak alanlardan alınan payları da dahil ederek hesaplama yaptığında, dairelerin brüt 200 metrekareyi geçtiğini söyledi. Ve bu yüzden vergi avantajından yararlanamadık. Normalde; emlak vergisi ödemeyecekken, dairemizin brüt 200 m2’yi aştığı belirtilerek hakkımız elimizden alındı. Ta ki vergi mahkemesine gidene kadar...”Emlak Vergisi Yasası’ndaki kuralı hatırlayalım: Emekliler, hiç geliri olmayanlar, engelliler, tek konutları için indirimli (sıfır oranlı) emlak vergisi avantajından yararlanabilir. (Md. 8) Avantajdan yararlanmak için koşullardan birisi de; konutun brüt 200 metrekareyi geçmiyor olması...MALİYE NE DİYOR?3 Mayıs’da bu köşede ‘emlak vergisinde ortak alana’ dikkat çekmiş ve Maliye’nin (yakın tarihli) görüşüne de yer vermiştik... Normalde brüt 173 metrekare olan daire için Maliye; “Sitenin kapalı otoparkından gelen (dairenin arsa hissesine göre hesaplanan) 86 metrekare de dikkate alınarak dairenin dıştan dışa yüzölçümü 259 metrekare olarak hesaplandığından dolayı sıfır oranlı emlak vergisi avantajından yararlanamayacağını” söylüyordu. (İstanbul Vergi Dairesi Başkanlığı’nın 04 Şubat 2019 tarih ve 109945 sayılı özelgesi.)YARGI NE DİYOR?Tarhan Bey; 3 Mayıs’daki yazımızın üzerine iletti e-postasını... “200 m2 sınırının hesaplanması noktasında yanlış ve haksız bir uygulama yürütüldüğünü” belirterek , ‘Ortak alanın, brüt metrekareye dahil edilmediğine dair’ mahkeme kararını da gönderdi bize... Kararda; bağımsız bölümün (dairenin) brüt alanına, ortak alanlardan gelen payın yeniden eklenmesine olanak bulunmadığı vurgulanıyor.  Belirtilen brüt alana; yeniden ortak yerlerden gelen payın ilave edilmesi suretiyle, konutun brüt 200 m2 sınırını aştığından yola çıkılarak vergi avantajının kaybolmasının hukuka uygun olmadığı belirtiliyor.  (İzmir 4.ncü vergi mahkemesi, Esas No:2016/860, Karar No:2016/1506)Bu karara belediye itiraz edip üst mahkemeye gitmiş... İzmir Bölge İdare Mahkemesi de konuyu incelemiş ve o da belediyenin yaptığı işlemi uygun görmemiş. (Belediyenin istinaf başvurusu reddedilmiş.) Dolayısıyla ortak alanlardan gelen payın dikkate alındığı brüt metrekare hesabına karşı dava açan vatandaş, üst mahkeme tarafından da haklı bulunmuş.  (E.2017/69, K.2017/383)Tarhan Bey’in son bir notu da önemli: “Sitedeki komşularının artık Karşıyaka Belediyesi’ne bu mahkeme kararı örneğiyle gittiklerinde direkt vergi avantajından yararlandırıldıklarını, ayrıca mahkeme sürecini yaşamadıklarını” belirtti.Vergi mahkemesi, bölge idare mahkemesi ve Danıştay tarafından sırasıyla değerlendirilmiş ve hep aynı sonuca ulaşılmış ‘ortak alan’ hakkında vatandaşın lehine çıkan kararın belediyelerce de dikkate alınması gerekir. İdarenin-belediyelerin uygulamalarını, yargı kararlarıyla uyumlu hale getirmesi gerekir.NASIL BAŞVURULUR?Vatandaşların öncelikle itirazlarını yazılı olarak belediyeye iletmeleri gerekiyor. ’Düzeltme’ - ‘şikayet’ başvuru süreçlerinden de olumlu sonuç alınamazsa mahkemeye başvurulabilir.  Yargıya başvurulurken; önceki yargı kararları ve ilgili taşınmazın durum değerlendirilir, sonrasında yargılama sonucunda vergi avantajından yararlanma imkânına tekrar kavuşulabilir. KDV AÇISINDAN ‘ORTAK ALAN’KONUTUN metrekaresinin büyüklüğü yalnız sıfır oranlı emlak vergisi için önemli değil. Ortak alandan gelen paylar; inşaat firmasınca satılacak konutlar için hangi oranda KDV uygulanacağının belirlenmesinde de önemli. İşte burada; KDV oran belirlenmesinde, ‘sıfır oranlı avantajdaki hesaplamanın aksine’, ortak alandan gelen payların da konutun m2 büyüklüğünün belirlenmesinde dikkate alınacağı mahkeme kararlarında belirtiliyor. (Danıştay 9.ncu Daire. E.2014/6862, K.2015/18090)Vergi avantajından yararlanamayan kişilerin emlak vergisi hesabında da, ortak alan önemli... Taşınmazın vergi değerinin (rayiç değer) hesabında konutun metrekare olarak büyüklüğü hesaplanırken ortak alanın da dikkate alınması gerekiyor. Yine ‘sıfır oranlı emlak vergisi avantajının uygulamasındaki’ görüşün aksine... (İstanbul Bölge İd.Mahk.,5.nci Dava Dairesi, E.2017/2966, K.2018/1954)Dolayısıyla brüt 200 m2’ye kadar büyüklüğe kadar tek konutu olanlar için tanınmış emlak vergisi avantajı için ‘ortak alandan gelen payların dikkate alınamayacağı’ yönünde, belli ki sosyal devlet ilkesi de gözetilerek yargı tarafından karar veriliyor. Ancak bu konuda içtihatların istikrar kazandığını da söyleyemeyiz. Diğer konularda ise; yani emlak vergi değeri ve konut KDV oran hesabında ise, ‘ortak alanların konutun brüt metrekare hesabında dikkate alınması gerektiği’ belirtiliyor.",2024-10-15 10:58:49
Kızılay ve Yeşilay’a yapılan bağışlarda vergi avantajı,https://www.hurriyet.com.tr/yazarlar/ahmet-karabiyik/kizilay-ve-yesilaya-yapilan-bagislarda-vergi-avantaji-41206757,"Vergi yasalarında bağış ve yardımları teşvik edici düzenlemeler var. Özellikle Türkiye Kızılay Derneği’ne ve Türkiye Yeşilay Cemiyeti’ne makbuz karşılığı yapılan nakdi bağış ve yardımların tamamı beyan edilen kazançtan (matrahtan) indirilebiliyor.Şahsen beyanname veren kişiler de, şirket olarak beyanname veren kurumlar da, vergiye tabi kazançlarından Kızılay’a ve Yeşilay’a yaptıkları bağışların tamamını herhangi bir yüzde veya tutar sınırı olmaksızın indirebiliyorlar. (Gelir Vergisi Kanunu Md. 89 ve Kurumlar Vergisi Kanunu Md.10)Gıda bankacılığında da sınır yok: Fakirlere yardım amacıyla gıda bankacılığı faaliyetinde bulunan dernek ve vakıflara bağışlanan gıda, temizlik, giyecek ve yakacak maddelerinin maliyet bedelinin tamamı beyan edilen gelirden (matrahtan) indirilebiliyor. Yüzde 5 sınıra tabi bağışlar: Bazı bağışlar için yüzde 5 sınırı var. Vergiye tabi kazancın yüzde 5’ine kadar yapıldığında vergi matrahından düşülebiliyor. Genel ve özel bütçeli kamu idareleri, il özel idareleri, belediyeler, köyler ile kamu yararına çalışan dernekler ve Cumhurbaşkanınca vergi muafiyeti tanınan vakıflara yıllık toplamı beyan edilecek gelirin yüzde 5’ini (kalkınmada öncelikli yöreler için yüzde 10’unu) aşmamak üzere, makbuz karşılığında yapılan bağış ve yardımlar kazançtan indirilebiliyor.Erzaklarda vergileme: İşletmelerin; yardım kurumlarına değil de, bizzat kendi çalışanlarına yaptıkları yardımlarda durum değişiyor, vergi avantajı ortadan kalkıyor. Yapılan yardımın üzerine, ilaveten vergi ödenmesi de gerekiyor. Çünkü erzak vb. yardımlar Gelir Vergisi Kanunu’na (GVK) göre ücret kabul ediliyor. (GVK Md. 61) O ayki maaş bordrosuna KDV dahil erzak bedelinin dahil edilip üzerinden çalışanın tabi olduğu vergi dilimine göre (yüzde 15 ila yüzde 35) vergi ödenmesi gerekiyor. Erzak değeri üzerinden damga vergisi ödenmesi de gerekiyor. GVK’na göre ücret olarak görülen ve üzerinden vergi hesaplanan söz konusu yardımlar, diğer bordro kalemleri gibi işletme için aynı zamanda bir gider kalemi olarak muhasebeleştiriliyor. Dolayısıyla işletmenin ödeyeceği verginin hesabında gider olarak da dikkate alınabiliyorRamazan pidesinin KDV’si: Ramazan pidesinin fiyatı; bu yıl İstanbul’da 3 lira (350 gram), Ankara ve İzmir’de 2.5 lira (300 gram) olarak açıklandı. Peki; vatandaş pide satın alırken ne kadar vergi ödeyecek? Veya pidenin KDV oranı ne kadar? Kaşarlı, kıymalı, kuşbaşılı vb. iç malzemelerle de pide yapılıyor, susamlı Ramazan pidesi de yapılıyor. Her ikisinin de adı ‘pide’ olduğundan vergi oranlarında tereddüt yaşanabiliyor. Normalde ekmek, lavaş, tost ekmeği benzeri ürünlerden yüzde 1 oranında KDV tahsil ediliyor. Ancak; kıymalı pide, kaşarlı pide, kuşbaşılı pide üzerinden yüzde 8 oranında KDV tahsil ediliyor. Ramazan pidesi üzerinden ise düşük oranda, yani yüzde 1 oranında KDV hesaplanması  gerekiyor.",2024-10-15 10:58:51
Sanayicilerin emlak vergisi avantajında püf noktaları,https://www.hurriyet.com.tr/yazarlar/ahmet-karabiyik/sanayicilerin-emlak-vergisi-avantajinda-puf-noktalari-41203712,"2017’de yapılan düzenlemeyle; organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalara daimi bina vergisi muafiyeti getirildi. (Emlak Vergisi Kanunu Md.4/m.)  Sayılan işyerleri artık emlak vergisi ödemiyor. Yazı dizimizin beşinci gününde, sanayicilerin özel durumlarında, vergi muafiyetinden yararlanmanın koşullarını, vergi avantajının püf noktalarını ele alıyoruz. İnşaatı tamamlanmamış ama üretime başlanmış bina için muafiyet var mı?Emlak vergisi muafiyeti için; yasanın işyerlerinde aradığı iki temel şart var; birisi sayılan sanayi bölgelerinde yer alması, diğeri kiraya verilmemiş olması. Bazı işyerlerinde; henüz inşaat tam olarak bitmemiş, tapu belgesi alınamamış ancak fiilen üretime başlanmış olabiliyor. Bu işyerleri de vergi avantajından yararlanabiliyor. Benzer durumdaki işyerinin sorusunu Maliye, “bahse konu taşınmazın, bina olması, organize sanayi bölgesi içerisinde yer alması ve kiraya verilmemesi şartıyla daimi olarak emlak vergisinden muaf tutulması mümkün bulunmaktadır” şeklinde cevaplamış. (Eskişehir Vergi Dairesi Başkanlığı, 29 Ocak 2019 tarih ve E.5113 sayılı özelge)Kapasite raporunun henüz alınamaması muafiyeti engeller mi?            Yapı kullanım izin belgesini almasına rağmen, henüz kapasite raporunu tamamlayamadığından dolayı işletme ruhsatının alamayan işyeri için Maliye, muafiyetten yararlanılabileceğini belirtmiş. İlgili özelgede özetle: “Bahse konu taşınmazın, bina olması ve organize sanayi bölgesi içerisinde yer alması ve kiraya verilmemesi şartıyla daimi olarak emlak vergisinden muaf tutulması mümkün bulunmaktadır” denilmiş. (Kocaeli Vergi Dairesi Başkanlığı, 16 Ocak 2019 tarih ve E.6292 sayılı özelge)Grup şirkete kiralamak muafiyeti kaldırır mı?Emlak Vergisi Yasası’nın 4.ncü maddesinde düzenlenen ve sanayicilere tanınan vergi avantajının koşullarından birisi de ‘mülkün kiraya verilmemiş olması’.  Mülk sahibi olan işletmenin, söz konusu taşınmazını herhangi bir kiracı yerine, mülk sahibi olan işletme ile aynı ortaklık yapısına sahip grup/aile şirketlerine kiraya vermiş olması sonucu değiştirmiyor. Kiraya verildiğinde muafiyet hakkı ortadan kalkıyor. Artık o fabrika binası için sanayi bölgesinde de olsa, grup şirketine kiraya verilmiş de olsa, emlak vergisi ödemesinin yapılması gerekiyor. (Bursa Vergi Dairesi Başkanlığı, 24 Ekim 2018 tarih ve 217704 sayılı özelge)Tapuda arsa görünen işyeri için muafiyet geçerli mi?Emlak Vergisi Yasası’na göre; zirai üretimde kullanılan taşınmazlar için de muafiyet var. (Md. 4/h) Üretimde kullanmak şartıyla; makina ve alet depoları, zahire ambarları, samanlıklar, arabalıklar, ağıllar, ahırlar, kümesler, kurutma mahalleri, böcekhaneler, serler (seralar) ve benzeri binalarla, işçi ve bekçi bina, kulübe ve barakaları için emlak vergisi ödenmiyor. Ancak fiilen bina olarak kullanılan bu taşınmazlar eğer tapuda resmen arsa olarak görünüyorsa tereddüt yaşanabiliyor. Bu konuda tereddüt yaşayan mülk sahibine Maliye, vergi muafiyetinden yararlanabileceğini belirtmiş. Açıklamada özetle “Sebze-meyve işlemesi ve paketlemesi yapılan ayrıca meyve bahçenizde ve seranızda kullandığınız makine, ekipman ve hasat kasalarının muhafaza edildiği deponun bina niteliğinde olması, zirai istihsalde kullanılması ve kiraya verilmemesi durumunda daimi olarak bina vergisinden muaf tutulması mümkün bulunmaktadır.” denilmiş.  (Antalya Vergi Dairesi Başkanlığı, 16 Ocak 2019 tarih ve E.10113 sayılı özelge)Not: Beş günlük yazı dizisinde; tarih ve sayısına yer verdiğimiz özelgelerin tam metinleri vergidoktoru.com.tr adresinden görülebilir.-BİTTİ-",2024-10-15 10:58:54
İşyerlerinde emlak vergisi hesabı,https://www.hurriyet.com.tr/yazarlar/ahmet-karabiyik/isyerlerinde-emlak-vergisi-hesabi-41202882,"Emlak rayiç değerleri (arsa) dört yılda bir kez takdir komisyonları tarafından belirleniyor. Belediyeden, Maliye’den, tapu müdürlüğünden, ticaret odasından, muhtarlıklardan üyelerin de bulunduğu takdir komisyonları tarafından 2018 için (2017 yılında) rayiç değerler belirlenmişti. Sonraki üç yıl içinse (2019, 2020 ve 2021 için) yeniden değerleme oranı dikkate alınarak işyerlerinin rayiç değeri belirleniyor.  Dolayısıyla; 2019 yılı emlak rayiç değerleri (vergi matrahı), 2018’deki emlak rayicinin üzerine yeniden değerleme oranının yarısı uygulanarak hesaplanıyor. (Emlak Vergisi Kanunu Genel Tebliği Seri No: 74)Örneğin; geçen yıl (2018) bir işyerinin değeri 200 bin lira ise o mülkün değeri bu yıl 223 bin 730 liraya çıktı. (200 bin liranın üzerine yeniden değerleme oranının yarısı- yüzde 11.865- uygulandığında...) Bu rayiç değerin binde ikisi kadar da (447,46 lira) bu yıl için ödenecek emlak vergisi hesaplanır.  (Vergi değerinin hesabında bin liraya kadar olan kesirler dikkate alınmıyor.)Aynı değerdeki (2019-223 bin 730 lira) işyerinin büyükşehir sınırları içinde yer alan bir işyeri olduğu varsayıldığında ise oran binde dörde çıktığından, ödenecek emlak vergisi bu kez 894,92 lira olarak hesaplanır.Bazı mülk sahipleri için, kullanıma göre ödenecek verginin hesabı da değişiyor. Kayıtlarda işyeri olarak görünmesine rağmen fiilen konut olarak gayrimenkuller olabiliyor… Veya tam tersi; gayrimenkul, tapuda konut olarak görünmesine rağmen fiilen işyeri olarak kullanılabiliyor… Bu konuda tereddüt yaşayan mülk sahipleri vergiyi konut olarak mı, işyeri olarak mı ödeyeceğini merak ediyor. Yaşanan tereddütleri Maliye’nin yaptığı açıklamalar (özelgeler) çerçevesinde netleştiriyoruz.1)  İşyeri olarak da kullanılan konutlarda hangi oran geçerli?Sahibi olduğu ve ikamet ettiği konutun bir kısmını işyeri olarak kullanmaya başlayanlar tereddüt edebiliyor... “Emlak Vergisi; hep konut olarak binde 1 (büyükşehirlerde binde 2) oranında ödeniyordu, artık işyeri olarak binde 2 (büyükşehirlerde binde 4) oranında mı vergisi ödenecek?” deniliyor.Konutun yalnızca bir kısmı iş yeri olarak kullanılmaya başlansa da, belediyeye bildirimde de bulunularak artık işyerinin tabi olduğu orandan (izleyen yıldan itibaren) vergi ödenmesi gerekiyor. (İstanbul Vergi Dairesi Başkanlığı, 29 Eylül 2015 tarih ve 83330 sayılı özelge)2)  İşyeri görünen konutlarda hangi orandan ödeme yapılacak?Konut olarak kullanılmasına rağmen, belediyeye ilk bildirimi işyeri olarak yapılmış gayrimenkuller de olabiliyor. Bu durumda iki kat fazla emlak vergisi ödenmiş oluyor. Benzer durumda olan mükellefler; yüksek oranlı emlak vergisi ödemek yerine ilgili belediyeye başvurarak, fiilen konut olarak kullandıkları mülkleri için düşük oranlı (konut) emlak vergisi ödeyebilirler. ( İstanbul Vergi Dairesi Başkanlığı,  14 Kasım 2017 tarih ve 455314 sayılı özelge)3)  Günlük kiralanan ev için, işyeri vergisi mi ödenecek?Günlük-saatlik kiralama yapan konut sahipleri emlak vergilerini düşük oranlı konut olarak değil daha yüksek oranlı işyeri olarak ödemek durumundalar. Gayrimenkul her ne kadar konut olarak kayıtlarda görünse de, fiziki olarak işyeri olarak kullanıldığından işyerinin tabi olduğu orandan emlak vergisi ödenmesi gerekir.  (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)YARIN: SANAYİCİLERİN VERGİ AVANTAJINDA PÜF NOKTALAR",2024-10-15 10:58:56
Binaların ortak alanları vergi avantajını etkiliyor mu?,https://www.hurriyet.com.tr/yazarlar/ahmet-karabiyik/binalarin-ortak-alanlari-vergi-avantajini-etkiliyor-mu-41201667,"Bugün; ortak alan hesabının vergi avantajına etkisini ve özellikle emekliler için emlak vergisi avantajının merak edilen diğer kritik noktalarını açıklıyoruz... 1) Konutun brüt metrekaresine, ortak alanlar da dahil mi?Apartman veya sitelerde; ‘ortak alanlar da, brüt metrekare hesabına dahil ediliyor’. Kat maliklerinin ortak kullanımına tahsis edilen ve müstakilen tasarrufu mümkün olmayan (sığınak, kapıcı dairesi, otopark gibi...) yerlerin, mükelleflerin (arsa hissesine göre bulunacak) payları oranında, bağımsız bölümlerle birlikte (değerleme konusu yapılarak) vergi değerinin hesaplanması yapılıyor. Nitekim bu konuda tereddüt yaşayan bir vatandaş Maliye’ye başvurmuş. Belediyeden alınan bilgilere göre; normalde dairesi 173 metrekare olmasına rağmen, oturduğu sitenin kapalı otoparkından gelen (dairenin arsa hissesine göre hesaplanan) 86 metrekare de dikkate alınarak dairenin dıştan dışa yüzölçümü 259 metrekare olarak hesaplanmış. Dolayısıyla; vergi avantajından yararlanmak için gerekli 200 metrekareyi aşmama koşulu gerçekleşmediğinden, emlak vergisini ödemesi gerektiği belirtilmiş. (İstanbul Vergi Dairesi Başkanlığı, 04 Şubat 2019 tarih ve 109945 sayılı özelge)2) Hangi emekliler emlak vergisi ödemeyecek?Sosyal Güvenlik Kurumlarından (Emekli Sandığı, SSK, Bağ-Kur emeklileri) aldığı aylıktan başka geliri olmayan emekliler, ‘brüt 200 metrekareyi aşmayan tek konutları için sıfır oranlı bina vergisi imkânından yararlanabilirler. 3) Almanya’dan emekli maaşı alanlar, vergi ödeyecek mi? Türkiye’deki sosyal güvenlik kurumlarından emekli aylığı alınması durumunda sıfır oranlı bina vergisi uygulamasından yararlanılabilir. Almanya’daki bir sosyal güvenlik kurumundan aylık alınması durumunda vergi avantajından yararlanılamıyor. İlgili konut için emlak vergisinin ödenmesi gerekiyor. 4) Emekli maaşı da alıyorum, ayrıca da çalışıyorum vergi ödeyecek miyim?Emekli maaşına ilaveten yeni gelir elde etmeye başlayanların emlak vergisini ödemeleri gerekiyor. Ancak faiz ve repo vb gelirler için durum farklı. 2018’de elde edilen mevduat faizi ve repo benzeri geliri (menkul sermaye iradı) 34 bin liraya kadarsa bu durum tek konut için tanınan emlak vergisi avantajını ortadan kaldırmıyor, 2019’da emlak vergisi ödenmiyor.5) İki ayrı konutta hisse varsa, vergi var mı?İki ayrı konutu olanların her iki konutu için de vergi ödemeleri gerekiyor. İki konutun metrekare toplamlarının, 200 metrekarenin altında olması da önemli değil. Her iki konut için de emlak vergisinin ödenmesi gerekiyor. 6) Emekliyim, eşimden de ölüm aylığı bağlandı. Vergi ödenecek mi?Sosyal Güvenlik Kurumu’ndan alınan emekli maaşının yanı sıra eşten dolayı da ölüm aylığı alanlar, yasada belirtilen diğer şartları da taşıyorsa sıfır oranlı bina vergisi avantajından yararlanabilir. (İzmir Vergi Dairesi Başkanlığı 17 Temmuz 2012 tarih ve 686 sayılı özelge.)7) Evimi kiraya verdim, ben de kira ödüyorum. Emlak vergisi ödeyecek miyim?Emekli maaşı dışında başkaca bir geliri olmayanların, sahip olduğu tek konutu kiraya verip kendisi de kirada oturması durumunda sıfır oranlı emlak vergisinden yararlanabilir. Vergi ödemez. (Ankara Vergi Dairesi Başkanlığı, 14 Mart 2012 tarih ve 358 sayılı özelge). Emeklinin, kendi tek evini kiraya verip eşine, oğluna ya da kızına ait evde oturduğu durumda ise indirimli emlak vergisinden yararlanılamaz. 8) Gelir getirmeyen arsa da varsa, avantaj kaybolur mu?Konutu olup ayrıca -gelir elde etmediği- arazisi de olan emekli, 200 metrekareyi geçmeyen tek konutu için emlak vergisi avantajından yararlanabilir. Mükelleflerin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. ( Gelir İdaresi Başkanlığı, 23 Mart 2011 tarih ve 032-52 sayılı özelge)9) Emekli, yazlığında daimi oturuyorsa vergi var mı?Emeklinin kendine ait tek mülkü de olsa normalde yazlık için emlak vergisi ödenmesi gerekiyor. Ancak emekli, yazlığında daimi ikamet ediyorsa ve bu onun tek konutu ise (200 metrekareyi de geçmiyorsa sıfır oranlı emlak vergisi avantajından yararlanabilir. Belediyelerin; vergi avantajını uygulamak için, mükelleflerden bildirim (beyan ve taahhüt) dışında başkaca bir belge istememeleri de gerekiyor (GİB Muğla Vergi Dairesi Başkanlığı, 17 Şubat 2016 tarih 15 sayılı özelge).10) Lojmanda oturanlar, kiraya vermediği evi için vergi öder mi? Emekli aylığı dışında geliri olmayanlar; kira geliri elde etmediği boşta olan 200 metrekareyi geçmeyen tek konutu için emlak vergisi ödemez. Eşinin görevinden dolayı lojmanda oturan ve kendi adına olan konutundan kira geliri de etmeyenler de bu konutu için emlak vergisi ödemez. (Kayseri Vergi Dairesi Başkanlığı, 21 Mart 2011 tarih ve 20-25-19 no.lu özelge). 11) Kentsel dönüşümle yıkılan bina için arsa vergisi mi ödenecek?Normalde; tek konutu için emlak vergisi ödemeyen emeklinin, bu konutu kentsel dönüşüm kapsamında yıkıldığında vasfı artık arsaya dönüşür. Ve arsalar için sıfır oranlı emlak vergisi avantajı söz konusu olmadığından, (Arsaya dönüştüğü yıldan sonraki yıl için) arsanın emlak vergisinin de ödenmesi gerekir. Ancak arsaya dönen gayrimenkul üzerine yeni bina inşa edildiğinde, yasanın aradığı şartların devamı da söz konusu ise (emekli aylığı dışında gelir olmaması, brüt 200 metrekareyi geçmeyen tek konut için) yeni daire için de tekrar vergi avantajı devam eder. (İstanbul Vergi Dairesi Başkanlığı, 28 Ocak 2019 tarih ve 88489 sayılı özelge)",2024-10-15 10:58:58
Kimler tek konutu için vergi ödemeyecek?,https://www.hurriyet.com.tr/yazarlar/ahmet-karabiyik/kimler-tek-konutu-icin-vergi-odemeyecek-41200552,"1) KONUTU OLUP DA EMLAK VERGİSİ ÖDEMEYECEKLER KİMLER?En fazla brüt 200 metrekare ve tek konuta sahip olan;- Hiç geliri olmayan ev hanımları ve işsizler,- SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler (ve bunların dul ve yetimleri)- Engelliler,- Gaziler,- Şehitlerin dul ve yetimleri, indirimli (sıfır oranlı) bina vergisi uygulamasından yararlanabilirler.2) BELEDİYELERE NASIL BAŞVURULUYOR?Tek konutu olup koşulları taşıyanlar için, düzenlenmiş formlar doldurularak ilgili belediyeye başvurulması gerekiyor (İlgili formlar ve taahhüt belgesi, 38 ve 44 Seri No.lu Emlak Vergisi tebliğlerinin ekinde yayımlanmıştır).Vergi avantajından yararlanmak için belediyeye başvuran vatandaştan ayrıca bir belge de istenmemesi gerekiyor, başvuru sırasında belediyeye verilen beyan ve taahhüt yeterli olacaktır. Belediyeler ilgili gayrimenkule ilişkin öncelikle kendi kayıtlarında bulunan bilgi ve belgelerden faydalanacaklar, gerek duymaları halinde bildirimlerin kontrolü amacıyla gayrimenkullerde yoklama ve tespit yapabileceklerdir.Geçmiş yıllarda belediyelere form ve taahhüt verilmişse, 2019’da tekrar form verilmesi gerekmiyor. Sonradan tek konuta ilave yeni bir konut alınmışsa (veya indirim hakkını kaldıran diğer koşullar oluşmuşsa) bu kez her iki konut için de emlak vergisi ödenmesi gerekiyor.3) FAİZ GELİRİ VARSA AVANTAJ KAYBOLUYOR MU?Emekliler, ev hanımları ve işsizler için brüt 200 metrekarenin altında tek konutları varsa ve gelirleri de yoksa emlak vergisi (indirimli-sıfır oranlı) ödemeyecekler. 2018 yılı içinde, 34 bin liraya kadar mevduat faizi, repo benzeri (menkul sermaye iradı) elde edilen gelir varsa yine 2019 emlak vergisi için avantaj devam ediyor. Bu kişiler yine emlak vergisi ödemeyecek.4) EŞ ÇALIŞIYORSA VERGİ ÖDENECEK Mİ?200 metrekarenin altı tek konuta sahip ve kendi adına geliri olmayan kişilerin, eşlerinin geliri olsa da, yine indirimli bina vergisi oranı (sıfır) avantajından faydalanabilirler.5) HİSSELİ MÜLKİYETTE AVANTAJ NASIL UYGULANIYOR?200 metrekareyi geçmeyen tek meskene hisse ile sahip olunması halinde (emekliler, ev hanımı, engelliler ve işsizler) sıfır oranlı vergi avantajından yararlanabilir. Meskenin vergi değerinin hisseye isabet eden kısmı için vergi ödemezler.6) ENGELLİLERDE, GELİR OLSA DA AVANTAJ DEVAM EDİYOR MU?Brüt 200 metrekareyi geçmeyen tek konuta sahip engelliler gelire sahip olsa da emlak vergisi avantajından yararlanabilir. Belediyeye formla başvurulduğunda sahip olunan tek konut için emlak vergisi ödenmez.Engelliler tek konutunu kiraya verip yakınlarının yanında kalsa da tek konutları için indirimli (sıfır oranlı) emlak vergisi hakkından yararlanabiliyorlar.Tek konutu olan engellilerin, kira geliri elde ettiği başkaca işyerleri olsa da, tek konut için indirimli (sıfır oranlı) emlak vergisi hakkından yararlanabiliyorlar.7) NAFAKA GELİRİ AVANTAJI KALDIRIYOR MU?200 metrekareyi geçmeyen tek konutu bulunan ve nafaka geliri dışında başkaca bir geliri bulunmayanlar da indirimli bina vergisi oranı (sıfır) avantajından faydalanabilir. (İzmir Vergi Dairesi Başkanlığı 19 Eylül 2016 tarih ve 432 sayılı özelge).8) YENİ ALINAN KONUT İÇİN VERGİ VAR MI?2019’da satın alınan evin emlak vergisini alıcı ödemez, satıcı öder. Alıcı ilk yıl vergi ödemez, yalnızca belediyeye bildirim verir. Alıcı için ilk emlak vergi ödemesi 2020’de başlar.9) BEŞ YIL BOYUNCA İNDİRİMLİ VERGİ, HANGİ BİNALARDA UYGULANIYOR?Konut olarak kullanılan gayrimenkullerin vergi değerinin dörtte biri (2.500 liradan az olmamak üzere inşalarının sona erdiği yılı takip eden yıldan itibaren) beş yıl süreyle geçici muafiyetten faydalanabiliyor.",2024-10-15 10:59:02
Emlak vergisi nasıl hesaplanıyor?,https://www.hurriyet.com.tr/yazarlar/ahmet-karabiyik/emlak-vergisi-nasil-hesaplaniyor-41199637,"Ödeme yapmak için belediyelerin veznelerine gidildiğinde veya internetten kredi kartıyla ödeme yapılmak istendiğinde, direkt ödenecek emlak vergisi çıkıyor vatandaşın karşısına... Peki; binde bir, binde 2 gibi oranlar uygulanarak hesaplanan emlak vergisinin matrahı (değeri) nasıl hesaplanıyor? Diğer bir deyişle, mülkün emlak rayiç değeri nasıl hesaplanıyor? Beş gün sürecek yazı dizimizin ilk gününde bu konuyu; yani ‘rayiç değerin nasıl hesaplandığını’ ele alıyoruz. Diğer dört günde ise kimlerin emlak vergisini ödemeyeceğini, tek konutu olup vergi avantajından kimlerin hangi koşullarda yararlanabileceğini, hangi işyerleri için vergi muafiyeti olduğunu, işyerleri için özel durumları ayrıntılarıyla gözden geçireceğiz. 2019 rayiç değerleri nasıl hesaplanıyor?2019 yılı emlak rayiç değerleri, 2018’deki emlak rayici üzerine yeniden değerleme oranının yarısı uygulanarak hesaplanıyor. Örneğin; geçen yıl (2018) bir konutun değeri 100 bin lira ise o mülkün ‘vergi değeri’ bu yıl 111 bin 865 liraya çıktı. (100 bin liranın üzerine yeniden değerleme oranının yarısı -%11,865- uygulandığında...) Bu rayiç değerin binde biri kadar da (111,87 lira) bu yıl için ödenecek emlak vergisi hesaplanır.  (Vergi değerinin hesabında bin liraya kadar olan kesirlerin dikkate alınmadığını da ayrıca belirtelim.) Aynı değerdeki (2018 için 100 bin lira, 2019 için 111 bin 865 lira) konutun büyükşehir sınırları içinde yer alan bir konut olduğu varsayıldığında ise bu kez oran binde 2’ye çıktığından, ödenecek emlak vergisi 223,73 lira olarak hesaplanır.Bina, arsa ve arazilerin 2019 yılı vergi değerlerinin, geçmiş yıl değerinin yeniden değerleme oranının yarısı (%23,73/2= %11,865) kadar artırılarak hesaplanabileceği Emlak Vergisi Kanunu Genel Tebliği (Seri No: 74) ile açıklandı. (31 Aralık 2018 tarihli Resmi Gazete) Emlak vergisinin rayiç değeri, (konut ve işyerleri için) arsa (payı) değeri ve bina değerinin toplamından oluşuyor. Emlak vergisi hesaplaması, bu rayiç değere tablodaki vergi oranları uygulanarak hesaplanıyor.2018’de rayiç değerler nasıl hesaplanmıştı?Her dört yılda bir ‘takdir komisyonları’ tüm mülklerin arsa değerlerini yeniden belirliyor. Geçen yılki (2018) arsa değerleri takdir komisyonları tarafından (2017 yılında) belirlenmişti. 2018 için belirlenen değerin üzerine, yeniden değerleme oranı dikkate alınarak takip eden üç yıl için de (2019, 2020 ve 2021) mülklerin rayiçleri otomatik olarak yeniden belirleniyor.  Takdir komisyonlarına; belediyeden, Maliye’den, tapu müdürlüğünden, ticaret odasından, ilgili muhtarlıklardan... üyeler katılarak değer tespit çalışması yapılıyor.    2018’de ödenen emlak vergisine yönelik yeni arsa, arazi metrekare değerleri 2017’de belirlenirken, ilk başta fahiş oranlar da (2017’ye göre yüzde 100, yüzde 200 hatta yüzde 500’lük) artışlar görülmüştü… Bu oranlar kamuoyundan çok tepki görünce; vatandaşlar önce mahkemelere gitmiş, daha mahkemeden kararlar çıkmadan da yasa değişikliği yapılmış ve arsa değerlerinin artış oranı yüzde 50 ile sınırlandırılmıştı. (Emlak Vergisi Kanunu, Geçici Md. 23) Konut olsun, işyeri olsun arsa (payı) değeri ile binanın inşaat maliyeti toplamından emlak vergisi matrahı oluşuyor.Ödenmediğinde cezası ne kadar?Geçen yıl emlak vergisinin ilk taksiti için; ödenmediğinde aylık yüzde 1,40 oranında gecikme zammı işletilirken, bu yıl aylık yüzde 2 oranında gecikme zammı işletilecek. Uzun süredir gecikme zammı oranı değişmemişti, 19 Ekim 2010 tarihinden itibaren aylık 1,40 oranı uygulanıyordu... 5 Eylül 2018’den itibaren ise gecikme zammının oranı aylık yüzde 2’ye yükseldi...",2024-10-15 10:59:04
Kimlere beyan zorunluluğu gelecek?,https://www.hurriyet.com.tr/yazarlar/ahmet-karabiyik/kimlere-beyan-zorunlulugu-gelecek-41192101,"Bugün; milyonlarca vatandaşı ilgilendiren diğer bir önemli başlık  “beyanname verecek mükellef sayısında artış sağlanması” hedefini  ve bu hedeften kimlerin etkilenebileceklerini ele alıyoruz. Beyanname verecek mükellef sayısının artışıyla beraber; belge düzeninin geliştirilmesi (belge alan-belge veren sayısının artırımı) ve kayıt dışılığın önüne geçilmesi hedefleniyor.Öncelikle mevcut mükellef sayılarına bakalım: Şahsi kazançlarını beyan eden gelir vergisi mükellef sayısı yaklaşık 1 milyon 917 bin. Kurumlar vergisi mükellef sayısı ise yaklaşık  817 bin.Kira gelirinden dolayı beyanname veren mükellefleri ayrıca ele almak lazım. Çünkü; kira gelirinde beyanname veren mükellef sayısı zaten her yıl artış gösteriyor. Son 10 yılda sayısı 750 binden, yaklaşık 2 milyon kişiye ulaşmış durumda...Mükellef sayılarından sonra; hali hazırda gelir elde ettiği halde beyanname verme zorunluluğu olmayanların kimler olduğuna bakalım. Ve bu kişilerin  kazanç türlerine göre yeni dönemde beyanname verme zorunluluğu kapsamına alınma ihtimalini, daha önce gündeme gelen ama yasalaşmayan gelir vergisi değişiklik tasarısından da yola çıkarak sırasıyla ele alalım...Yüksek ücretliler: Hali hazırda tek işverenden maaş alan ücretliler ne kadar yüksek maaş alırsa alsınlar yıllık gelir vergisi beyannamesi vermiyorlar. İşverenleri, her ay maaşları üzerinden gelir vergisini kesip Maliye’ye ödüyorlar. Yeni dönemde bizzat yıllık gelir vergisi beyannamesi verecek kişiler belirlenirken,  belli bir ücret tutarını aşan çalışanlar da akla gelecektir.Futbolcular: Gelir vergisi yasasına göre futbolcular da ücretli sayılıyor. Ancak geçici madde ile sporcular, ücretliler gibi artan oranlı (yüzde 15 ila yüzde 35) vergilendirilmiyor. Süper lig futbolcularının gelirleri sabit yüzde 15 oranında vergilendiriliyor.Normalde 2017 yılı sonunda avantajlı vergi oranı imkânı ortadan kalkıyordu. Yasa değişikliği (7163 Sayılı Yasa, Md.1)  yapılarak, 2020’ye kadar futbolcuların yüzde 15, sabit oranda vergilendirilmesi sağlanmıştı.Dolayısıyla bu yılın sonunda; düşük-sabit oranlı vergi avantajının kalkmasıyla birlikte sporcuların yararlandığı sabit-düşük stopaj oranı da artacaktır. Ayrıca yüksek ücretli sporcular, beyanname verme kapsamına alınacak kişiler arasında da ilk akla gelenlerden olacaktır.   Gayrimenkul satış kazancı elde edenler: Hali hazırda alımın üzerinden 5 yıl geçtikten sonra taşınmazını satanların ne beyanname verme yükümlülükleri var, ne de vergi ödeme yükümlülükleri. Önceki yıllarda hazırlanan ancak yasalaşmayan gelir vergisi tasarısına göre 5 yıldan sonra taşınmazını satıp kazan elde edenler için de vergi öngörülüyordu. Beyanname verecek mükellef sayısının artırılması hedeflenirken, gayrimenkul satış kazancı elde edenlerin de bu kapsama alınması şaşırtıcı olmayacaktır.Hisse seneti satışı yapanlar: Hali hazırda 2 yılı geçtikten sonra (borsa dışı) anonim şirket hisse senetini satanlar kazanç elde etseler bile vergi ödemiyor. Önceki yıllarda hazırlanan gelir vergisi tasarısında; hisse senetlerini 2 yıldan sonra satanların da kademeli olarak vergi ödemeleri öngörülüyordu.Borsada işlem gören hisse senetlerinin elden çıkarılmasından sağlanan kazançlar için de beyanname verme zorunluluğu yok.Beyanname verecek mükellef sayısında artış hedeflenirken, hisse senetlerinin devrinden kazanç elde edenlerin de bu kapsama dahil edilmesi düşünülecektir. Faiz geliri elde edenler: Hali hazırda bankalardan ve finans kurumlarından elde edilen (yurt içi) faiz gelirlerinin tutarı ne kadar yüksek olursa olsun beyanname verilmiyor. Faiz geliri üzerinden bankaların gelir vergisi kesintisi yapmasıyla vergilendirme gerçekleşiyor.Faiz gelirleri elde edenlerin de, en azından belli bir tutarın üzerinde faiz geliri elde edenlerin, beyanname verecek mükellef sayısının artırılması hedefi için akla gelebilecektir.Kira geliri elde edenler: Kira geliri elde edenlerin, yeni yapılacak düzenlemelerden en az etkilenecek kesim olması gerekiyor. Çünkü Hazine ve Maliye Bakanı Berat Albayrak’ın YEP çerçevesinde açıkladığı hedeflere uygun bir gelişimi zaten öteden beri gösteriyorlar. Gerek beyanname veren mükellef sayısındaki artış yönünden, gerek belge toplayarak kayıt dışıyla mücadeleye katkı vermek yönünden...Son 10 yılda her yıl kira gelirini beyan eden sayısı artarak sisteme katkı verirken, ayrıca kira geliri elde edenler, son iki yıldır, gelirlerinden yüzde 25 yerine ancak yüzde 15 (götürü) gider düşebiliyorlar. Belgesiz götürü giderin cazibesini kaybetmesiyle; kira geliri elde edenler, belgesiz götürü gider yerine, belgeli gerçek gideri daha çok tercih etmeye başladılar ve gelirlerinden daha çok gider düşebilmek için daha çok belge toplamaya başladılar...",2024-10-15 10:59:05
Hangi vergiler artacak hangileri azalacak?,https://www.hurriyet.com.tr/yazarlar/ahmet-karabiyik/hangi-vergiler-artacak-hangileri-azalacak-41185184,"Alışveriş sırasında satıcıya ödenen paranın içinde vergi de varsa bu vergi ‘dolaylı vergidir’. Satın alınan ürünün fiyatının içine vergi de dahil edilmiştir. Ekmek, su, deterjan, parfüm, sigara, içecekler, akaryakıt... Elektrik, su, doğalgaz faturaları... Hepsinin içinde Katma Değer Vergisi (KDV) var. Daha yüksek fiyatlı ürünlerde de aynı; buzdolabı, televizyon, otomobil... Bunların faturasının içinde hem KDV var hem Özel Tüketim Vergisi (ÖTV) var... Bu tip, vatandaşın alışveriş sırasında tüketici olarak ödediği vergiler, dolaylı vergidir.Alışveriş sırasında değil de; Maliye’ye kazanç beyan edilerek vergi ödeniyorsa veya servet üzerinden bir vergi ödeniyorsa bu da ‘dolaysız vergidir’. Kira geliri elde edenlerin, gayrimenkul satış kazancı elde edenlerin beyan ettikleri gelir vergisi. İşletmelerin; şahıssa gelir vergisi (GV) adıyla, şirketse kurumlar vergisi (KV) adıyla ödedikleri vergiler dolaysız vergidir. Servet üzerinden ödenen emlak vergisi, veraset ve intikal vergisi, motorlu taşıtlar vergisi de dolaysız vergidir.Hazine ve Maliye Bakanı Albayrak’ın açıklamalarında en çok dikkat çekeni buydu... Bakan Albayrak açıklamasında “dolaylı vergileri azaltıp, dolaysız vergileri artırarak verginin tabana yayılmasını sağlayacağız” dedi.Yani; alışveriş sırasında ürünün fiyatının içinde yer alan KDV ve ÖTV (dolaylı) azaltılacak, kazanç üzerinden ödenen gelir vergisi ve kurumlar vergisi (dolaysız) artırılacak. Bu değişimin nasıl sağlanacağı iki maddede özetlendi: 1- “beyanname verecek mükellef sayısındaki artışla gelir artışlarının sağlanacağını” 2-  “Kurumlar vergisi ve KDV gelirlerini azaltan indirim, istisna ve muafiyetler gözden geçirilecek ve gereksiz olanlar kaldırılacak”  denildi.DOLAYLI VERGİ ORANIPeki; KDV ve ÖTV gibi dolaylı vergilerin, toplam vergi gelirleri içindeki oranı ne kadar? Veya gelir vergisi ve kurumlar vergisi gibi dolaysız vergilerin toplamdaki oranı ne kadar? Yani mevcut durumda, gelirlerin ne kadarı KDV ve ÖTV, ne kadarı kurumlar vergisi ve gelir vergisi.2018’de tahsil edilen toplam vergi gelirlerinin (621.3 milyar TL) içinde, dolaylı vergilerin ağırlığı göze çarpıyor.  Toplam vergi gelirlerinin yarısı, KDV ve ÖTV olarak tahsil edilmiş. (312.3 milyar TL) Toplam vergilerin yüzde 35’i oranında da gelir ve kurumlar vergisi (dolaysız vergi) tahsil edilmiş. (Gelir vergisi 138.9 milyar TL, kurumlar vergisi 78.6 milyar TL)Dolayısıyla hali hazırda; vergi gelirlerinin yarıdan fazlası dolaylılardan (KDV, ÖTV) oluşuyor. Kazanç üzerinden ödenen dolaysız gelir vergisi ve kurumlar vergisi ise ancak yüzde 35 oranında.Öteden beri, iyileştirme alanı olarak hep bu konu vurgulanır: KDV ve ÖTV gibi dolaylı vergiler, ödeme gücüne göre tahsil edilmediğinden toplamdaki oranı düşük olmalı, kazanç üzerinden alınan gelir vergisi ve kurumlar vergisi ise ödeme gücüne göre alındığından, bu dolaysız vergilerin toplamdaki payı daha yüksek olmalı.  KDV ve ÖTV gibi ödeme gücüne göre alınmayan dolaylı vergilerin bu denli paya sahip olması vergi adaletini zedeler... Kaldı ki; kazanç ve servetle ilişkilendirilmeksizin (2018’de) tahsil edilen diğer vergiler de, (Harçlar: 21.6 milyar TL, damga vergisi: 16.9 milyar TL, banka ve sigorta muameleleri vergisi: 18.1 milyar, gümrük vergileri: 15.2 milyar TL, özel iletişim vergisi: 3.7 milyar TL) toplam gelirler içinde yüksek paya sahip.Dolaysız vergilerin önemli iki kaleminden birisi olan kurumlar vergisinde güncelde yüzde 22 olarak uygulanan vergi oranının daha aşağıya düşürülme hedefinden de bahsetmemiz gerekiyor. Yabancı ülkelerin, yatırımcıyı teşvik amacıyla yüzde 10’a kadar çektikleri kurumlar vergisi indirimi sonrasında, Türkiye’nin rekabet gücünü artırmaya yönelik kurumlar vergisini düşürmesi planlanıyor. Ancak yüzde 22’lik oranın (normalde yüzde 20, geçici olarak 2018, 2019 ve 2020 için yüzde 22 oranı uygulanıyor.) aşağıya çekilmesi, bir yandan da dolaysız vergi tahsilatını artırma hedefini de olumsuz etkileyecektir. Ancak bu kez de buradaki olumsuz etkilenmeyi azaltmak üzere, kurumlar vergisinde bazı istisna ve indirimlerin kaldırılması yoluna gidileceğinden de bahsediliyor.  Ayrıca gelir vergisinde; vergi dışı alanların kavranması yoluyla da, dolaysız vergi tahsilatlarının artırılacağı da yine YEP uygulama adımlarının arasında sayılıyor.Dolaysız vergilerin artırılıp, dolaylı vergilerin azaltımı dışında; vergideki dönüşümün diğer bir adımı da; “beyanname verecek mükellef sayısında artış sağlanması” ve bu adımla beraber de “vergi gelirlerinde artış sağlanması”. Bu konuyu da hali hazırdaki mükellef sayılarından yola çıkarak bir sonraki yazımızda ele alacağız. Daha önce beyanname vermemesine rağmen veya daha önce vergi ödememesine rağmen yeni dönemde kimlerin potansiyel vergi mükellefi olabileceğini gözden geçireceğiz.",2024-10-15 10:59:07
‘İstanbul Kart’ın ilave vergisi mi var?,https://www.hurriyet.com.tr/yazarlar/ahmet-karabiyik/istanbul-kartin-ilave-vergisi-mi-var-41177735,"Evet, çalışanlarına yol yardımında bulunan işverenler, bu masrafları bordroya dâhil edip maaşlarda olduğu gibi (yüzde 15 ila yüzde 35 oranında) gelir vergisi (GV) ödemeleri gerekiyor. Gelir vergisi dahil, İstanbul Kart masrafının tamamı vergilendikten sonra gider yazılabiliyor.Mimar bir okurum iletti yukarıdaki soruyu. Ayrıca “Ama aynı masrafı (İstanbul Kart) kendim için yaptığımda böyle bir vergi de yokmuş, öyle mi?” diye de belirtmiş. Bu da doğru...Kendi adına serbest meslek faaliyeti yürütenler (mimar, doktor, avukat...) mesleki çalışmaları için yaptıkları İstanbul Kart masraflarını direkt gider yazabilir. Çalışanları için yaptıkları yol masrafının aksine, ilave bir vergi hesaplanmasına da gerek kalmıyor. (KDV’sini de ayrıca KDV beyannamelerinde indirebilirler.) Tabi ki İstanbul dışındaki diğer şehirlerde farklı isimlerle ödenen kart veya bilet masrafları için de aynı durum geçerli...Çalışanların kart masraflarında ilave vergi olmasının nedeni, bu ulaşım masraflarının ‘ücret sayılmasından’ kaynaklanıyor. Ücret sayılınca aynı maaşlarda olduğu gibi, kart masrafı üzerinden (brütleştirilerek) vergi hesaplanıp, Maliye’ye beyan ediliyor. SERVİS MASRAFLARINDA İLAVE VERGİ YOKİşletmeler çalışanlarının toplu olarak işe gidip gelmesini sağlamak üzere servis minibüsleri vb. araçlarla taşımacılık hizmeti temin ettiklerinde, tedarikçi firmaya ödedikleri bedelleri, ücret bordrosuna yansıtmaları gerekmiyor. Yani, ilave bir vergi (GV) ödenmesi gerekmiyor. Personel taşıma hizmeti için ödenen bedeller direkt gider yazılabiliyor.Çalışanların yemek masraflarının işverenlerince karşılanmasında, çalışana nakden ödeme yapılıp yapılmadığı ve ödeme tutarına göre vergileme kriterleri değişiyor.ÖĞLE YEMEKLERİNDE DURUM NE?Eğer çalışanlar yemek bedelini işverenlerinden direkt kendileri nakden almazsa, ödeme işveren tarafından restorana veya yemek kartı firmasına yapılırsa ve günlük 19 (KDV dâhil 20,52) lirayı da geçmezse ilave vergisi yok. (Ödeme tutarı her bir çalışan ve her bir gün için 19 lirayı geçtiği durumda da aşan kısım üzerinden yine vergi hesaplanması gerekiyor.)Tersi durumda; yani, işverenler nakden çalışana yemek parası öderse bu tutar ücret olarak düşünülüp üzerinden ilaveten gelir vergisi (GV) hesaplanması gerekiyor.Çalışanlara işyerlerinde yemek verildiğinde ise tutar sınırlaması olmaksızın işveren veya çalışanın ilaveten bir vergi (GV) ödemesi gerekmiyor.SGK PRİMİ KESİLMİYORÇalışanların maaş bordrolarına yansıyan ana ücret için ve diğer yan hakların birçoğu için, bir yandan vergi (GV) hesaplanırken, diğer yandan aynı zamanda SGK primi de hesaplanıyor.  Ancak İstanbul Kart için, işverenlerin kart dolumunu kendilerinin yapıp, kartı çalışanlarına teslim ettiklerinde bu işlem, ayni yardım (nakdi olmayan) kapsamında değerlendirildiğinden, herhangi bir SGK prim kesintisine (maliyetine) neden olmuyor.İşverenlerin İstanbul Kart vb. ulaşım kartlarının bedellerini çalışanlarına nakit olarak ödediklerinde ise (ayni yardım olmadığından) ücret bordrolarında sigorta prim kesintisinin de yapılması gerekiyor.İşyerinde çalışana yemek verildiğinde veya yemek kartı yoluyla çalışana ‘ayni’ yardım yapıldığında işverenin SGK prim hesaplaması yapması gerekmiyor. Çalışana nakdi yemek yardımı yapıldığında; günlük asgari ücretin yüzde 6’sını geçen kısım (5.12 lirayı aşan) için SGK primi hesaplanması gerekiyor.",2024-10-15 10:59:08
Nafakaya hangi şartlarda vergi yok?,https://www.hurriyet.com.tr/yazarlar/ahmet-karabiyik/nafakaya-hangi-sartlarda-vergi-yok-41170534,"Teklife göre; beş yılın sonunda nafaka alan tarafın yoksunluk şartları ortadan kalkmamışsa, bu kez devlet (durumu tespit edip) ödemeyi üstlenecek. Ekonomik şartların iyileşmesi konusunda devlet takipçi olacak. Yoğun seçim trafiğinin ardından nafaka sınırlaması düzenlemesinin kısa sürede mecliste gündeme getirileceği anlaşılıyor.  Nafaka son dönemde hep gündemde. Özellikle ünlü eşlerine ödenen yüklü nafakalardan dolayı. Sosyal medyanın da katkısıyla, aylıkta 100 bin lirayı, yıllıkta 1 milyon lirayı aşan nafakalar duyulunca haliyle gündemin ön sıralarında tartışılıyor. Nafakanın bir diğer tartışılan yönü ise vergisiz olması. Normalde eşler arasında da olsa her türlü taşınır-taşınmaz varlık geçişleri, bağışlar, hediyeler, yardımlar vergiye tabi. Nakit olsun, gayrimenkul olsun, hediyeyi-bağışı alan taraf istisnayı (5.760 TL) aşan tutar üzerinden vergi ödemek zorunda. Ancak boşanma sırasında eşe tazminat olarak verilen mal ve paralar için, nafakayı alanın herhangi bir vergi ödemesi gerekmiyor. Nafaka tutarının ne kadar olduğu da önemli değil, tutar sınırı olmaksızın nafakalar vergiye tabi değil. Gelir Vergisi Yasası’na göre nafaka, istisnalar arasında sayılıyor. Veraset İntikal Vergisi (VİV) mevzuatına göre de, boşanma karşılığı ödenen tazminatlar, ivazlı (karşılığı olan) intikal olarak değerlendirildiğinden vergi aranmıyor.Ancak burada kritik bir nokta var. Nafakanın mahkeme kararıyla da kesinleşmiş olması gerekiyor. Her ne kadar eşler boşanma kararı almış olsa da, bunun için mahkemeye gitmiş olsa da ve protokol de imzalamış olsalar eğer bu protokol mahkemece onaylanmamışsa veya mahkeme kararı kesinleşmeden varlık geçişi (nakdi varlıklar veya taşınmaz varlıklar) yapılmışsa, nafakayı alanın vergi ödemesi gerekiyor.  Nitekim bu konuda tereddüt yaşayan bir vatandaş Maliye’ye başvurmuş. Nafaka tutarı eşler arasında mutabık kalınmış bir işlem için “protokolün mahkemece onaylanmamasından dolayı” ayrılan eşe verilen gayrimenkul için veraset intikal vergisi ödenmesi gerektiği belirtilmiş.Maliye, bu varlık geçişinin neden vergisiz olamayacağını özet olarak şu şekilde açıklamış:“...protokolün mahkemece onaylanmamasından, tapudaki devrin boşanma kararının kesinleştirilmesinden önce yapılmasından, yapılan bağışın eşler arası mal intikali olarak değerlendirildiği, dolayısıyla verginin ivazsız intikallere ilişkin tarifede yer alan oranlar üzerinden hesaplanması gerektiği” belirtilmiş. (Gelir İdaresi Başkanlığı, 7 Kasım 2013 tarih ve 656 sayılı özelge)HEDİYE, BAĞIŞ GİBİ İNTİKALLERDE VERGİHediye ve bağışın alındığı kişi eğer eş, kardeş, anne, baba değilse verginin oranı yüzde 10’dan başlayıp, yüzde 30’a kadar çıkabiliyor. Hibeyi, hediyeyi alan kişinin, söz konusu intikale konu varlığın (nakit, gayrimenkul vb…) değeri üzerinden önce istisnayı (2019 için 5.760 TL) düşüp, kalan tutar üzerinden artan oranlı olarak vergi ödemesi gerekiyor.Bağışı-Hediyeyi alanların, bir ay içinde beyanname vermesi gerekiyor. Sonrasında üç yılda ve altı taksitte (Mayıs ve Kasım aylarında) vergi ödemesi yapılabiliyor. Hediye veya bağış eğer anne, baba, eş ve çocuklardan alınıyorsa verginin oranı yarı yarıya düşüyor. Hediyeyi alan kişi söz konusu intikale konu varlığın (nakit, gayrimenkul vb...) değeri üzerinden önce istisnayı (2019 için 5.760 TL) düşüp kalan tutar üzerinden artan oranlı olarak vergi ödemesi gerekiyor.Her durumda istisna tutarı olan 5.760 liranın altında kalan bağış-hediye için vergi hesaplanmıyor.",2024-10-15 10:59:10
Gökyüzünde de vergi cezası var mı?,https://www.hurriyet.com.tr/yazarlar/ahmet-karabiyik/gokyuzunde-de-vergi-cezasi-var-mi-41162923,"Hemen her türlü alışverişte; satıcıların, müşterilerine fiş-fatura vb. belge verme zorunluluğu var... Tüketici olarak alışveriş yapıldığında; yazar kasa fişi kesilmek zorunda... (1.200 TL üstü alışverişlerde fiş yerine ancak fatura kesilebiliyor. VUK Md. 232) İşletmeci olarak herhangi bir ürün tedarik edildiğinde de, yine fatura vb. belge verilmek zorunda...Alışverişin uçakta yapılması da fark etmiyor... Karadaki kurallar, havada da geçerli... Satıcı havayolu şirketi (bedelsiz ikramda bulunmadıkça) satışı yaptığı anda müşterisine fişini de vermek zorunda. Kurala uymamanın cezası da aynı: düzenlenmeyen her bir belge için özel usulsüzlük cezası 290 lira. Kesilecek özel usulsüzlük cezası, bir tespitte 14 bin 800 lirayı, yıllık olarak 148 bin lirayı geçemiyor. (Vergi Usul Kanunu-VUK-Md 353) Birçok kişi bilmiyor olabilir ama fişini almayan tüketiciler için de yasada ceza öngörülüyor:  58 lira.Gökyüzünde fiş kesmenin kuralları.Bir havayolu şirketi Maliye’ye sormuş. Özetle; “Uçak havadayken GSM şebekesine erişim olmadığında nasıl belgelendirme yapacağım?” demiş. Maliye şu şekilde cevaplamış:Uçaklarda kullanılacak YN ÖKC’ ye (Yeni Nesil Yazarkasa);- Satış sistemi ile ilgili tüm verilerin (hostes bilgisi, uçak sefer no, ürün tanımları, döviz kurları vb.) uçak kalkmadan cihaza yüklenmesi,- Uçak kalkış öncesi cihazın “Uçuş modu”nun aktifleştirilmesi,- Uçaktaki satışların cihaz kullanılarak gerçekleştirmesi (kartlı satışlara ilişkin bankanın provizyonu online bağlantı ihtiyacı olmaksızın otomatik olarak verdiği varsayılmakta), satışa ait fişin cihazdan verilmesi ve satışa ilişkin bilgilerin cihazda depolanması,-  Uçak varış noktasına geldiğinde, cihazların kullanıcı tarafından “On-line Mod” a alınıp üzerinde “Off-line” modda biriktirdiği satış ve provizyonlara ilişkin verileri TSM (Servis sağlayıcı terminal) üzerinden ulaşması gereken noktalara aktarması, şeklinde kullanılabilecektir. (Büyük Mükellefler Vergi Dairesi Başkanlığı, 23.2.2016 Tarih ve 3311 Sayılı Özelge)HAVACILIKTA GÜNCEL VERGİ DEĞİŞİKLİKLERİ1- Pilot ve hosteslere vergi avantajıOcak ayında yapılan yasa değişikliği ile pilot ve hosteslere yüzde 70 oranında vergi avantajı sağlandı. Vergiye tabi (safi) ücretlerinin yüzde 70’i vergi dışı bırakıldı. (7161 sayılı yasanın 3.ncü maddesiyle) Uçuş amacıyla görevlendirilen, hava aracının sevk ve idaresiyle görevli pilotlar ile uçuş esnasında uçak içinde hizmet veren yetkili sivil havacılık otoritesince sertifikalandırılmış kabin memurlarına ödenen aylık ücretin gerçek safi değerinin %70’i üzerinden vergi hesaplanmayacak, kalan yüzde 30’u vergilendirilecek. Uygulamaya ilişkin örnekli açıklamalar, 15 Mart 2019 tarihli Resmi Gazete’de yayımlanan Gelir Vergisi Genel Tebliği’nde (Seri No: 306) yapıldı. Yüzde 70’lik istisnanın hesaplanması şu şekilde yapılacak: İşveren tarafından bordroya yansıtılan ücret ve yan haklar toplamından, sigorta primi, şahıs/hayat sigortası primi ve sendika aidatları gibi indirimler düşülecek, kalan tutar (safi ücret) üzerinden yüzde 70’lik kısmı için vergi hesaplanmayacak, yüzde 30’luk kısmı için gelir vergisi hesaplanacak. 2-Uçakların faydalı ömrü 10 yıldan 25 yıla çıktıUçak satın alan firmalar ödedikleri bedelleri, daha önce 10 yılda gider yazabilirken (her yıl yüzde 10 oranında) yapılan değişiklikle artık 25 yılda (her yıl yüzde 4 oranında) amortisman (yıpranma) gideri yazabilecekler.  İlgili değişikliğe ilişkin Vergi Usul Kanunu Tebliği (No: 506)  9 Mart 2019 tarihli Resmi Gazete’de yayımlandı.",2024-10-15 10:59:12
Yurtiçi faiz gelirlerinin beyanı gerekmiyor,https://www.hurriyet.com.tr/yazarlar/ahmet-karabiyik/yurtici-faiz-gelirlerinin-beyani-gerekmiyor-41155100,"Faiz geliri elde edenler için durum farklı... Onlar beyanname vermeyecekler.Yurtiçinde elde edilen mevduat faizi de repo kazancı da yıl içinde stopaj yoluyla vergilendiriliyor. Ve tüm yükümlülükte banka da... Yıl içinde ne zaman gelir elde edilmişse, banka o anda, brüt kazanç üzerinden vergiyi otomatik hesaplayıp brüt gelir üzerinden kesiyor. Net faiz geliri, vatandaşın hesabına yatırılıyor. Vadesine göre vergi oranları (yüzde 10 ila yüzde 18 arasında) değişiyor.Dolayısıyla Yurtiçinde (2018’de) elde edilen mevduat faiz gelirleri için de, repo kazançları için de vatandaşın mart ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun bu durum değişmiyor yine de beyanı gerekmiyor.Faiz geliri elde eden vatandaşın; gayrimenkul kira geliri, gayrimenkul satış kazancı gibi gelirlerinden dolayı beyanname vermesi gerekse dahi, vadeli mevduat faiz geliri de, repo kazancı da beyannameye dâhil edilmiyor.Kar ve zarar ortaklığı belgesi karşılığı ödenen kar paylarında da durum aynı. Özel finans kurumlarınca (katılım bankalarınca) kar ve zarara katılma hesabı karşılığında ödenen kar payları için de beyanname vermek gerekmiyor.- Yurtdışı faiz gelirleri beyan edilecek: Yurtdışında elde edilen faiz gelirlerinde durum farklı... Türkiye’de vergi kesintisine tabi olmadığından ve istisna da uygulanmadığından yurt dışında (2018’de) elde edilen faizlerin 1.800 lirayı aşması halinde yıllık beyanname ile (25 Mart 2019’a kadar) menkul sermaye iradı (MSİ) olarak beyan edilmesi gerekiyor.  Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.Eurobond’dan elde edilen gelirler için beyanname verilecek. 2018 yılında elde edilen ve 34 bin lirayı aşan eurobond faiz gelirlerinin yıllık Gelir Vergisi beyannamesi ile beyan edilmesi gerekiyor. 34 bin liranın hesabı yapılırken, vatandaşın elde ettiği başkaca kâr payı geliri, işyeri kirası geliri gibi gelirleri varsa bunlar da dikkate alınıyor.- Faiz gelirinden ne kadar vergi kesiliyor? Bankalarda açılan mevduat hesaplarından kesilecek verginin oranı; yabancı para ve Türk Lirası olup olmamasına ve vade süresine göre farklılık göstermekte. Döviz tevdiat hesaplarına yürütülen faizler ve katılım bankalarınca döviz katılma hesaplarına ödenen kâr payları için:- Vadesiz ve ihbarlı hesaplar ile 6 aya kadar vadeli hesaplarda yüzde 18,- 1 yıla kadar vadeli hesaplarda yüzde 15,- 1 yıldan uzun vadeli hesaplarda yüzde 13.TL mevduat faizleri ve katılım bankası kâr payları için:- Vadesiz ve ihbarlı hesaplar ile 6 aya kadar vadeli hesaplarda yüzde 15,- 1 yıla kadar vadeli hesaplarda yüzde 12,- 1 yıldan uzun vadeli hesaplarda yüzde 10.Repo gelirleri için: yüzde 15.Faiz, repo vb. menkul sermaye iradı (MSİ) gelirlerine yönelik, Maliye’nin vatandaşın sorularına cevaben yaptığı açıklamalar (özelge örnekleri) www.vergidoktoru.com.tr internet adresinde görülebilir.",2024-10-15 10:59:13
Patronların vergi beyanında kritik noktalar,https://www.hurriyet.com.tr/yazarlar/ahmet-karabiyik/patronlarin-vergi-beyaninda-kritik-noktalar-41147148,"Kâr payından elde edilen kazanç ‘menkul sermaye iradı’ adıyla vergilendirilirken, hisse satışından elde edilen kazanç ise ‘değer artış kazancı’ olarak vergilendirilir.  Kâr payından olsun, hisse satışından olsun, kazançların Maliye’ye beyanında kritik ayrıntılar da dikkate alınmalı. Gelir vergisi yasasında mükellefe tanınmış vergi avantajları da var.Şimdi sırasıyla 2018’de elde edilen bu kazançlar için, güncel değerler çerçevesinde vergilendirmenin püf noktalarına göz atalım.- Kar payında vergi iadesi de var: 2018’de kar payı elde eden kişiler için beyanname verme sınırı brüt 34 bin lira. Stopaj yapılmadan önceki brüt gelirin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) toplam 34 bin lirayı geçiyorsa şahsen beyanname verilmesi gerekiyor.Bu tutarın altında kazanç elde edenler beyanname vermeyecek, vergi de ödemeyecek. Kar payı elde edip beyanname verecek olanların bir kısmı vergi de ödemeyecek. Hatta vergi iadesi dahi alabilecek. 2018’de yaklaşık brüt 380 bin liraya kadar kar payı elde edenler vergi iadesi alabilecek. Tablodan hangi kazanç için ne kadar vergi iadesi alınabileceği görülebilir.Vergi iadesi çıkmasının nedeni; 2018’de kar dağıtımı yapmış olan şirketin, bu kar payları üzerinden yıl içinde zaten bir miktar (yüzde 15 oranında)  vergi hesaplayıp Maliye’ye beyan etmiş olması.25 Mart’a kadar kar payı gelirini beyan etmek zorunda olan pay sahipleri; gelir olarak kârın (temettünün) yarısını beyan edecekler, kalan yarısı istisna. Sonrasında şirketin yıl içinde ödediği yüzde 15 stopaj da ödenecek vergiye mahsup edilebiliyor. Kesinti yoluyla ödenen (yüzde 15) verginin, hesaplanan gelir vergisinden yüksek olduğu durumda, pay sahipleri vergi iadesine hak kazanabiliyor. - Hisse seneti satıldığında vergileme: Borsada işlem gören hisse senetlerinin elden çıkarılmasından sağlanan kazançlar için beyanname verme zorunluluğu yok, dolayısıyla vergi ödenmesi de gerekmeyecek. Normalde stopaja tabi olmasına rağmen stopaj oranı sıfır olarak belirlendiğinden kesinti yoluyla da vergi ödenmesi söz konusu değil.Borsa dışı anonim şirket hisse senetlerini (veya hisse senedi yerine geçen geçici ilmühaberleri) iki yıl elinde tuttuktan sonra satan kişilerin, ne kadar kazanç elde ederlerse etsinler vergi ödemeleri gerekmiyor. İki yıldan önce satılan anonim şirket hisse senetlerinden elde edilen değer artış kazançlarıysa vergiye tabi.Vergisiz hisse devrinin püf noktası; anonim şirket ortaklık paylarının hisse seneti olarak bastırılmış olması. Yani anonim şirket hisselerini devreden ortak, devir işlemini hisse seneti üzerinden yaptığında vergi ödeme yükümlülüğü doğmuyor. Şirketin bastırılmış hisse senetlerinin en az iki yıl boyunca ortağın elinde bulunması gerekiyor.Eğer şirket hisse senetlerini bastırmamış, ortak da hisselerini senet olmadan devretmişse elde edilen kazanç üzerinden gelir vergisi ödenmesi gerekiyor.- Limited de vergi var: Limited şirket paylarını devreden ortaklar ise kazanç oluştuğunda her durumda (iki yıldan fazla süre geçmiş olsa da) vergi ödemek durumundalar.Limited şirketi tür değiştirip anonim şirket haline geldikten sonra hisse satış işlemi yapıldığında, iki yıllık sürenin belirlenmesinde limited şirketteki pay sahipliği süresi de dikkate alınabiliyor. Bu yönde Maliye’nin özelgeleri de mevcut. (Ankara Vergi D. Bşk.,11 Kasım 2011 tarih ve 983 sayılı özelgesi.) Ancak geçen yıl verilen bir özelgede yer alan açıklamalar tür değiştirerek vergisiz hisse devri yapmayı riskli hale getirdi. Maliye; limited şirket anonim şirkete dönüştükten sonra hisse senetini hemen bastırmayıp sonraki bir tarihte bastıran patrona özet olarak şunu söyledi: “Vergisiz hisse satışı için dikkate alınacak iki yıllık süre, ‘hisse senetinin basım tarihinden sonra’ başlar” dedi. (İstanbul Vergi Dairesi Başkanlığı’nın 14 Şubat 2018 tarih ve 154561 sayılı özelgesi)Limited şirketini anonim şirkete dönüştürüp hisse satışı yapmayı düşünenlerin Maliye’nin verdiği bu son özelgeyi de dikkate alarak kendi durumlarını gözden geçirmelerinde yarar var.",2024-10-15 10:59:16
"2018’de gayrimenkul satanlar, 2019’da vergi ödeyecek mi?",https://www.hurriyet.com.tr/yazarlar/ahmet-karabiyik/2018de-gayrimenkul-satanlar-2019da-vergi-odeyecek-mi-41139136,"Okurumuzun sorusunu cevaplamadan önce, gayrimenkul satış kazancının beyanı için gerekli iki temel koşulu hatırlayalım... Birincisi beş yıllık süre koşulu, ikincisi istisna sınırı koşulu.Beş yıllık süre koşulu: Gayrimenkulün alış tarihi ile satış tarihi arasındaki süre beş tam yılı aşmışsa, kazanç tutarı ne kadar olursa olsun beyanname verilmesi gerekmiyor, vergi ödenmesi de gerekmiyor.Kazancın istisna sınırını aşması koşulu: İstisna sınırının altında kazanç elde edenlerin de beyanname vermesi gerekmiyor. 2018 yılı için değer artış kazancı istisnası için belirlenmiş tutar, 12 bin lira.2015’de aldığı konutu; 2018’de, 200 bin lira kazanç elde ederek satan okurumuz için, bu iki kriter de aynı sonuca işaret ediyor: Beyanname de verilecek, kazanç üzerinden vergi de ödenecek...Bu durumda “ne kadar vergi ödeneceği” merak edilecektir...Hesaplamada en kritik konu, enflasyon etkisinin dikkate alınması...Normalde 200 bin lira kazanç üzerinden ‘56 bin 280 lira’ gelir vergisi hesaplanır. Ancak; enflasyon etkisi dikkate alınarak hesaplama yapıldığında kazanç da düşer, ödenecek vergi de. Ödenecek vergi yaklaşık 42 bin lira daha az, ‘14 bin 195 lira’ olarak hesaplanır.Tabloda vergi hesaplamasının detayları yer almakta. Alış ile satış arasındaki fark (kazanç) ilk başta 200 bin lira olarak görünse de, vergi bu kazanç üzerinden ödenmeyecek. Öncelikle enflasyon endekslemesi yoluyla alış maliyeti (123.870,73 TL) arttırılabilecek, dolayısıyla vergiye tabi kazanç da, ödenecek vergi de azaltılabilecek. Sonrasında, 12 bin lira istisna da düşülebilecek. Kalan kazanç (76.129,27 TL) üzerinden vergi (14.194,90) ödenecek.Enflasyon endekslerini vergi hesaplamasına dahil edebilmek için de kriterler var... Endeksleme için; alış ve satış tarihleri arasındaki Yurt İçi Üretici Fiyat Endeksi (Yİ-ÜFE) artış oranının yüzde 10’un üzerinde olması gerekiyor. (Satışın yapıldığı aydan bir önceki ay ve alışın yapıldığı aydan bir önceki ay endeksleri.) Satış 2018 Mayıs’ta, alış 2015 Nisan’da olduğundan, 2018 Nisan endeks değeri ‘341,88’ ve 2015 Mart endeks değeri ‘241,97’ olarak dikkate alınır. (www.tuik.gov.tr) Her iki endeks değeri arasındaki fark da yüzde 10’dan fazla olduğundan (yüzde 41) alış maliyeti arttırılarak, satış kazancı (ve ödenecek vergi) daha düşük hesaplanabilir.Sonuç olarak; okurumuz gayrimenkulü aldığı tarih ile sattığı tarih arasında, ÜFE endeksinin yüzde 10’dan fazla oranda artmış olmasından kaynaklı olarak daha az vergi ödeyebilecek. Bu avantajı; tüm taşınmaz alım satımı yapan okurlarımız da vergi hesabında dikkate alabilir ve daha az vergi ödeme imkânına sahip olabilirler.Mirasla edinilen mülk satıldığında vergi yok: Son olarak bir diğer kritik konuyu da belirtmekte yarar var. Miras ya da bağış yoluyla ivazsız (karşılıksız) edinilmiş taşınmazlar beş yıllık süre dolmadan satılmış olsa da kazanç üzerinden -değer artış kazancı- vergi ödenmiyor. Kazancın ne kadar olduğu da dikkate alınmaksızın her durumda değer artış kazancı hesaplanmıyor.",2024-10-15 10:59:18
Beyannameler Maliye’ye nasıl ulaştırılacak?,https://www.hurriyet.com.tr/yazarlar/ahmet-karabiyik/beyannameler-maliyeye-nasil-ulastirilacak-41137948,"Bugün, beyannamenin Maliye’ye nasıl iletileceğini, kira gelirinin büyüklüğüne göre artan vergi oranlarını ve tutarlarını ele alıyoruz. Yazlıklardan elde edilen ve günlük haftalık kiralanan taşınmazlardan elde edilen gelirlerin vergilendirilmesindeki kritik noktaları da açıklıyoruz ayrıca.Beyannameler elektronik olarak iletilebiliyor mu?2018’de elde edilen kira gelirlerinin en son 25 Mart’a kadar beyan edilmesi gerekmekte. Beyannameler elden vergi dairesine verilebilir, posta ile de gönderilebilir. Beyannamelerin, mükellefin bağlı olduğu (ikametgâhının bulunduğu) vergi dairesine verilmesi gerekiyor.Gelir İdaresi Başkanlığı’nın internet sitesindeki ( https://intvrg.gib.gov.tr/) ‘Hazır Beyan Sistemi’ ile de gelirler beyan edilebilir.Beyannameler, elektronik beyanname gönderme aracılık yetkisi almış mali müşavirler aracılığıyla da gönderilebilir.Postayla beyannamesini gönderecekler için önemli bir hatırlatma da bulunalım. Beyanname eğer normal (adi) posta ile gönderiliyorsa postaya veriliş tarihi değil, vergi dairesine postanın ulaştığı tarih dikkate alınıyor. Taahhütlü postadaysa postaya veriliş tarihi dikkate alınıyor.Evden beyanname alma hizmeti kimlere yapılıyor?Sadece kira geliri elde eden 60 yaş üzeri mükellefler ile engelli mükelleflerden yaşlılığı, engeli veya hastalığı nedeniyle vergi dairesine gidemeyecek durumda olanlar için, Gelir İdaresi Başkanlığı (GİB) bu kişiler için evden beyanname alma hizmeti sağlıyor. Belirtilen şartları taşıyan mükellefler, bağlı oldukları vergi dairesini veya Türkiye genelinde Vergi İletişim Merkezi’ni (VİMER - 444 0 189) arayarak randevu isteyebilirler.Gurbetçiler beyanname vermek zorunda mı?Gurbetçiler de; 2018’de elde ettiği konut kira gelirleri 4.400 lirayı aştığında beyanname verecekler. İşyeri kirası elde etmişlerse; tutarı ne kadar olursa olsun beyanname vermeyecekler, dolayısıyla vergi de ödemeyecekler.Gelir vergisi çıkmasa da, damga vergisi ödenecek mi?Konut kira veya işyeri kira geliri elde edip beyanname verildiğinde ödenecek vergi çıkmayabilir. Elde edilen kira gelirinden; istisna, gider ve indirimler düşüldüğünde, ödenecek gelir vergisi çıkmayabilir.Ancak beyanname vermek zorunda olan mülk sahipleri, her durumda beyannamenin damga vergisini ödemeleri gerekecek.2019’da gelir vergisi beyannamesi üzerinden ödenecek damga vergisi tutarı 72,70 lira. (Damga Vergisi Kanunu Genel Tebliği, Seri No: 63. )Verginin taksitleri hangi aylarda ödenebiliyor?2018 gelirleri için 25 Mart 2019’a kadar verilecek beyannamelerde hesaplanacak ‘ödenecek vergiler’ 2019/Mart ve 2019/Temmuz aylarında iki eşit taksitte ödenebilecek. Vergi dairesi veznesine ödenebildiği gibi, anlaşmalı bankalara ve gib.gov.tr adresinden banka kartları ve kredi kartları ile de ödenebiliyor.Beyanname verilmezse cezası nedir?Kira gelirleri beyan edilmez veya eksik beyan edilirse; konut kira gelirleri için 4.400 lira olan istisna hakkı kaybolur. Beyan edilmeyen veya eksik beyan edilen gelir tutarı üzerinden gelir vergisi hesaplanır ve verginin bir katı tutarında vergi ziyaı cezası kesilir. Aylık yüzde 2 gecikme faizi hesaplanır. Vergi Usul Kanunu’nda beyanname vermeyenler için iki kat 1. derece usulsüzlük cezası da öngörülmekte.Bankadan ödenmeyen kira için ceza var mı?‘Tüm işyeri kiralarının’ ve ‘500 TL üstü konut kiralarının’ bankadan veya PTT’den ödenmesi zorunlu. (268 Seri no’lu Gelir Vergisi Genel Tebliği). Bu kurala uymayanlara kira bedelinin yüzde 5’i kadar (her bir işlem için) ceza öngörülmekte (ceza, özel usulsüzlük cezasından düşük olamıyor).1 Temmuz 2017’den itibaren; haftalık, günlük veya benzeri şekilde ‘kısa süreli konut kiralamalarında da’ tutara bakılmaksızın ödemelerin bankadan veya PTT’den yapılması zorunluluğu geldi.Müteahhitten alınan kira yardımları beyan edilecek mi? Oturduğu binasını kentsel dönüşüm kapsamında müteahhide verenler, anlaşmaya göre müteahhitten kira yardımı da, ilaveten taşınma yardımı da alabiliyorlar.Müteahhitten tahsil edilen bu kapsamdaki gelirler; kira geliri niteliğinde değil, yardım niteliğinde. Ayrıca binanın kullanımı karşılığı bir ödeme de söz konusu değil. Dolayısıyla kiralama karşılığı olarak gelir elde edilmediğinden beyanname verme-vergi ödeme yükümlüğü de söz konusu olmuyor.Günlük-haftalık kiralamanın vergisel farkı var mı?Maliye, günlük-haftalık kiralamaları; tipik kira geliri (GMSİ) olarak değil, ‘ticari kazanç’ olarak görüyor. Ticari kazanç olunca mülk sahibi için vergilendirme farklılaşıyor ve ilaveten yükümlülükler başlıyor. Kira geliri için (GMSİ) yılda bir kez gelir vergisi (GV) beyannamesi vermek yeterliyken, ‘ticari kazanç’ kabul edildiğinde (gerçek usulde) defter tutma zorunluluğu gibi, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu gibi vergi ödevleri yükleniyor. Maliye’nin günlük kiralamaları ‘ticari kazanç’ olarak görmesinin nedeni “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımı… Ayrıca bu tip kiralamaların organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiği belirtiliyor (Ankara Vergi Dairesi Başkanlığı, 13.09.2012 tarih ve 928 sayılı özelge).Yazlıkları kiraya vermenin vergisel farkı var mı?Yazlık konutlarda kiralamalar da günlük kiralamalara benzer durum var. Kiranın süresi ve şekline göre vergileme değişiyor. Beyan edilecek gelirin; kira geliri mi (gayrimenkul sermaye iradı-GMSİ) yoksa ticari kazanç mı olacağı yine yukarıdaki kriterlere bakılarak belirleniyor. Yani aylık-sezonluk olarak kiralama varsa ertesi yıl Mart ayında (2018 gelirleri için istisna tutarı olan 4.400 lirayı da aşıyorsa) tek bir beyanname verilmesi yeterli.Ancak; eğer günlük-haftalık kiralama varsa, her defasında yeni müşteri için yazlık tekrar kullanıma hazır hale getiriliyorsa (bu tip kiralamalar için bir organizasyon gerektiğinden de yola çıkılarak) ticari kazanç olarak görülüyor. Elde edilen kira geliri ‘GMSİ’ sayılmıyor, ‘ticari kazanç’ sayılıyor.VERGİ NASIL HESAPLANIYOR? Gelir Vergisi’nin oranları yüzde 15’den başlayıp yüzde 35’e kadar yükselmekte. (GVK Md.103)Kira gelirinin büyüklüğüne göre artan vergi oranları;- İlk 14 bin 800 liraya kadar gelir için yüzde 15 (2.220 lira),- 14 bin 800 liradan fazlası ile 34 bin lira arası (19 bin 200 liralık gelir) için yüzde 20 (3 bin 840 lira),- 34 bin liradan fazlası ile 80 bin lira arası (46 bin liralık gelir)  için yüzde 27 (12 bin 420 lira),- 80 bin liradan fazla gelir için yüzde 35 olarak uygulanmaktadır (302 no.lu GV Genel Tebliği).Konut kiraları için ve işyeri kiraları için vergi hesaplama örnekleri ve Maliye’ye sorulan sorulara cevaben verilmiş özelge örnekleri www.vergidoktoru.com.tr  adresinden görülebilir.",2024-10-15 10:59:20
İşyeri kiralarında vergi iadesi nasıl hesaplanır?,https://www.hurriyet.com.tr/yazarlar/ahmet-karabiyik/isyeri-kiralarinda-vergi-iadesi-nasil-hesaplanir-41134832,"Kiracı işletmelerin yıl içinde ödediği stopaj tutarları, mülk sahipleri tarafından beyanname doldurulurken hesaplanan vergiden düşülür. Eğer stopaj tutarı, hesaplanan vergiden de yüksek çıkıyorsa, aradaki fark mülk sahibine iade edilir. Yani işyeri sahipleri, kira ödemek bir yana üzerine vergi iadesi dahi alabiliyorlar. 2018’de işyerinden yıllık brüt 97.635 TL ye (net: 78.108 TL’ye) kadar gelir elde edenler için bu avantaj söz konusu. Tablodan diğer kira gelirleri için iade örnekleri de görülebilir. Tablodaki hesaplama götürü gideri tercih edenler için vergi hesaplamasını içeriyor. Tabi ki belgesiz götürü gider yerine, belgeli gerçek gideri tercih edecekler için vergi hesaplaması gerçek giderin büyüklüğüne bağlı olarak farklılık gösterecektir.İşyeri kira gelirleri için diğer kritik noktalara da göz atalım şimdi...Kimler beyanname verecek? 2018’de yıl içinde; net 27 bin 200 lira, brüt 34 bin liradan fazla işyeri kira geliri elde edenler beyanname (1-25 Mart 2019) verecek. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2018 gelirleri için Bin 800 lira.Gerçek gider mi, götürü gider mi? İşyeri kira geliri elde edenler de; aynı konut gelirlerinde olduğu gibi ister ‘belgesiz götürü gideri’ ister ‘belgeli gerçek gideri’ tercih edebilirler. Hangisinin daha avantajlı olduğu belgeli gerçek giderin büyüklüğüne bağlı. Yüzde 15 götürü gidere göre, daha fazla gerçek gideri olanlar ‘gerçek gider’ yöntemini tercih edebilirler. Beyannameye dâhil olan gerçek gidere ilişkin belgeler ileride olası bir denetimde istenebilir. O yüzden bu belgelerin 2023’ün sonuna kadar saklanması gerekiyor.Kim ne kadar iade alacak? Tabloda farklı kira gelirlerine göre değişen hesaplamalar yer almakta. Örneğin 2018’de yıllık net 36.000 lira (aylık net 3.000 lira) kira elde eden bir mülk sahibi, beyanname verecek ama vergi ödemeyecek ve 1.793 lira da vergi iadesi alacak.Aylık 10 bin lira net kira elde eden bir kişi için ise ilk başta 35 bin 105 lira vergi hesaplansa da, yıl içinde stopaj yoluyla kiracının ödediği vergi (30 bin lira)  mahsup edildiğinde, bu kez son hesaplamada ödeyeceği vergi 5 bin 105 lira olarak tahakkuk edecektir.Hem işyeri, hem konut kirası elde edildiğinde hesaplama değişiyor mu? 2018’de hem işyeri, hem de konut kirası elde edenler, konut kira vergisinin hesabında beyannamelerinden 4.400 liralık konut kira istisnasını düşebiliyor. Sonrasında götürü/gerçek gider düşülüp vergi hesaplanıyor. Hesaplanan vergiden (işyerindeki kiracının ödediği) stopajlarda beyannamede mahsup ediliyor.Örneğin bir kişinin geçen yıl toplam 6.000 lira konut kira geliri, brüt toplam 33.000 lira da işyeri kira geliri elde ettiğini varsayalım. Bu kişi; 1.600 lira (6.000-4.400=1.600) konut kira geliri ve 33.000 lira işyeri kira geliri, toplam 34.600 lira gelir beyan edecek. Beyannamede; götürü veya gerçek gideri, varsa indirimleri ve kesinti yoluyla işyeri kiracısının ödediği vergileri de hesaplamada dikkate alabilecek.Net kiradan brüt kiraya nasıl ulaşılır? Mülk sahipleri çoğunlukla kiracının Maliye’ye ödeyeceği vergiyi dikkate almadan direkt net ücret üzerinden aylık kira belirlerler. Mülk sahibinin banka hesabına net kira bedeli gelirken, kiracı işyerleri ayrıca muhtasar beyanname ile Maliye’ye vergi öderler. Yüzde 20 vergi hesabı net üzerinden değil brüt üzerinden hesaplanması gerektiğinden öncelikle net kiradan brüte ulaşıp sonrasında yüzde 20 hesabını yapmak gerekir.Örneğin mülk sahibine aylık ödenen net 5.000 lira kiranın, brütü 6.250 lira olarak hesaplanır. (5.000/ 0,80=6.250) Brüt kira olan 6.250 liranın yüzde 20’si olan 1.250 lira da Maliye’ye ödenir.Bedelsiz kullanımda vergi var mı? Konutunu, kira almadan annesi, babası, kardeş veya çocuğunun kullanımına bırakan için vergi yokken, işyerini aynı kişilere tahsis eden için bedelsiz kullanım da olsa vergi var. Emsal kira bedeli (emlak vergi değerinin yüzde 5’i) üzerinden mülk sahibinin vergi ödemesi gerekiyor. Amca, dayı, teyze, hala, kuzen, yeğen için de (konut veya işyeri) bedel alınmasa dahi emsal kira bedeli üzerinden vergi hesaplanması gerekiyor.",2024-10-15 10:59:22
Kira almadan da vergi ödeyebilirsiniz!,https://www.hurriyet.com.tr/yazarlar/ahmet-karabiyik/kira-almadan-da-vergi-odeyebilirsiniz-41133639,"Her iki konuda da ayrıntıları bugün açıklıyoruz. Ayrıca; kiracıdan tahsil edilemeyen konut kiralarının durumunu, eğitim ve sağlık masraflarının ödenecek vergiye etkisini ele alıyoruz.İstisnadan kimler yararlanamaz? 2018 kira gelirine ilişkin beyannamesini; 25 Mart 2019’a kadar vermeyip sonradan (denetim sonucu) vergisini ödeyecekler istisnadan yararlanamıyor. Maliye’nin radarına takılanlar hem vergisini cezalı ödeyecek, hem de vergi hesabında 4.400 liralık istisnayı düşemeyecekler.4.400 liralık istisna konut kira gelirleri için düzenlendiğinden, işyeri kira geliri olanlar istisnadan yararlanamıyor. Aynı dönemde hem işyeri, hem de konut kirası elde edenler, konut kira vergisinin hesabında 4.400 lirayı gelirinden düşebiliyor.Ticari, zirai veya mesleki kazancı nedeniyle gerçek usulde gelir vergisi mükellefi olan, esnaf, tüccar, doktor, avukat vb. kişiler de istisnadan yararlanamıyor.Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 120 bin lirayı aşanlar da istisnadan yararlanamıyor.Bir konuta birden fazla kişinin ortak olması halinde, bu konuttan elde edilen kira gelirlerinin vergilendirilmesinde, her bir ortak, 4.400 liralık istisnadan ayrı ayrı yararlanabilecek.Bir kişinin birden fazla konuttan kira geliri elde etmesi halinde ise 4.400 liralık istisna yalnızca bir kez uygulayabilecek.Kira ödenmediyse beyan edilecek mi?Ev sahiplerinin (veya işyeri sahiplerinin) kiracılarından tahsil edemedikleri kiralar varsa, alınamayan bu kiralar beyannameye de dâhil edilmeyecek, vergisi de ödenmeyecek. 2018’de peşin tahsil edilen gelecek yıla ait (2019) kira geliri varsa, ertesi yıl (2020) Mart’ta beyan edilecek.Eğer 2018’de önceki yıla ait (2017) kira bedeli gecikmeli olarak kiracıdan tahsil edilmişse, 25 Mart 2019’a kadar verilecek beyannameye 2017 kira geliri de dâhil edilip vergisi ödenecek.Dövizle ödeme varsa hangi kur dikkate alınacak?Döviz cinsinden kira geliri tahsil edilmişse, tahsilat günündeki T.C. Merkez Bankası döviz alış kuru dikkate alınarak beyannameye dahil edilir.Halamdan kira almıyorum, vergisini ödeyecek miyim?Amca, dayı, teyze, hala, kuzen, yeğen, kayın valide fark etmiyor. Kira alınmasa da yakınlara tahsis edilen konutlar için vergi hesaplanması gerekiyor. “Kira alınmamışsa vergisi nasıl hesaplanacak?” diye sorulabilir. Emsal kira bedeli (emlak vergi değerinin yüzde 5’i) üzerinden vergi ödenecek.Oğlumdan kira almıyorum vergisi  var mı? Anne, baba, çocuk, torun veya kardeşin kira ödemeksizin oturduğu konut için, konut sahibi vergi ödemiyor. Aynı kişiye (yakınına) ikinci bir konutta tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor.Konutların mal sahiplerinin, usul-füru (üstsoy-altsoy) veya kardeşlerinin ikametine tahsis edilmesi durumunda emsal kira bedeli esası uygulanmıyor. İşyerini;  aynı kişilere (Anne, baba, çocuk veya kardeşe) tahsis eden için bedelsiz kullanım da olsa vergi var.Özel okul faturası vergiyi azaltıyor mu?Kira gelirinden dolayı beyanname verecek mükellefler gelirlerinden (2018 yılı gelirleri için) 4.400 TL istisnayı ve gerçek/götürü gideri düştükten sonra vergiyi hesaplarken küçük çocuklarının eğitim masraflarını da indirebilirler. Dolayısıyla özel okul faturaları, ödenecek vergiyi azaltabilecektir. Ancak özel okul faturası her durumda beyan edilen kira gelirinin yüzde 10’nu aşamıyor.Eğitim masraflarının dışında; sağlık masrafları, özel sigorta masrafları, bağış ve yardımların beyannamede indirim olarak yer alabileceği (dolayısıyla ödenecek vergiyi azaltabileceği) hususu Gelir Vergisi Yasası’nın 89. maddesinde (en fazla yararlanılabilecek oranlar belirtilerek) yer almaktadır.Şahıs sigorta primleri; mükellefin şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile, ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ünden oluşmakta. İndirim konusu yapılacak primlerin toplamı, beyan edilen gelirin yüzde 15’ini ve yıllık olarak asgari ücretin yıllık tutarını aşamıyor. (Asgari ücretin yıllık brüt tutarı 2018 için 24.354 lira.)Bireysel emeklilik sistemine ödenen katkı payları ise vergi hesabında dikkate alınamıyor.Sağlık masrafları vergiyi azaltır mı?Sağlık harcamaları da (Türkiye’de yapılmış olmalı) eğitim masrafları gibi (gelirin yüzde 10’nu aşmayacak şekilde) vergiyi azaltabilir. Bu harcamalar; mükellefin kendisi, eşi ve küçük çocuklarına ait olabiliyor.Çocuklar için yaş sınırı var mı?18 yaşını veya tahsilde olup 25 yaşını doldurmamış çocukların eğitim ve sağlık harcamaları belgelendirilmek kaydıyla vergi hesabında düşülebilir. İndirim konusu yapılacak tutarın hesaplamasında beyan edilen gelir olarak, yıllık gelir vergisi beyannamesinde yer alan indirimler ve geçmiş yıl zararları düşülmeden önceki tutar esas alınır.",2024-10-15 10:59:24
Hangi masraflar vergiyi azaltır,https://www.hurriyet.com.tr/yazarlar/ahmet-karabiyik/hangi-masraflar-vergiyi-azaltir-41132308,"Gerçek gider yöntemi seçildiğinde ise yüzdesel bir sınır yok. Gerçek gider belgelerinin toplamına bağlı olarak mülk sahipleri vergi hesabında -götürü gider yöntemine göre- daha az vergi de ödeyebilir. Hatta vergiye tabi kira geliri kadar gerçek gideri olan mükellefler için vergi ödemesi de çıkmayacaktır...Bugün gerçek gider yönteminin püf noktalarını, merak edilen konuları ayrıntılarıyla ele alıyoruz...GERÇEK GİDERİN AVANTAJIYüzde 15 götürü gidere göre, daha fazla indirilebilir gerçek gideri olan mülk sahipleri gerçek gider yöntemini seçip daha az vergi ödeyebilirler. Gerçek gider yönteminde; söz konusu belgelerin, beş yıl saklanarak olası incelemede de ibraz edilmesi gerekiyor. (2018’in kira beyanları için; 2023’ün sonuna kadar belgelerin saklanması gerekiyor.)Gerçek gider kabul edilen harcamalar neler?Son beş yılda (2014 ve sonrasında) konut alanlar, konut edinim bedelinin (tek bir konut için) yüzde 5’ni kira gelirinden düşebiliyor. İşyeri kira gelirinin vergi hesabında, yüzde 5 giderden faydalanılamıyor.Kiraya verilen gayrimenkul için borçlanılan kredinin (2018’de ödenen) faizleri gelirden düşülebilir.Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.Konut kira geliri elde ederken, diğer taraftan kendisi de kira da oturanların ödedikleri kira bedelleri de (lojman kiraları dâhil) hesaplamada gider olarak dikkate alınabiliyor.Kiraya verilen taşınmaza ait sigorta giderleri.Vergi hesaplamasında dikkate alınabilecek diğer ‘gerçek giderleri’ de şöyle özetleyebiliriz:Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar,Kiraya verilen gayrimenkulle ilgili olarak ödenen para cezaları ve vergi cezaları ise gider olarak indirilemiyor.Gider belgesinin tümü düşülebiliyor mu?Konut kira geliri istisnasından faydalanan mülk sahipleri için gider belgelerinin tümü indirim konusu yapılamıyor. Konut kira gelirlerinde 4.400 liralık istisna düşüldükten sonra gider belgeleri vergi hesabında dikkate alınabiliyor. İndirime konu edilebilecek gider tutarı şu formülle hesaplanıyor.İndirilebilecek Gider = İstisna Düşülmüş Kira Geliri x Toplam Gider / Toplam Kira Geliri.Örnek: Yıl boyunca 40.000 lira kira geliri elde eden vatandaşın belgeli gerçek gideri toplamı 30.000 lira ise (faiz gideri, bina bakım gideri...) beyannamede düşebileceği gerçek gideri 26.700 lira olarak hesaplanır.İstisna düşülmüş kira geliri 35.600 iken (40.000 - 4.400) belgeli gerçek giderin hesabı ise: 26.700 (35.600 x 30.000 / 40.000) olarak hesaplanır. Bu durumda vergi matrahı ise 8.900 lira olacaktır. (Kira Geliri 40.000 - İstisna 4.400 - Gerçek Gider 26.700 = 8.900 lira)Ödenecek gelir vergisi de; vergiye tabi kazancın (8.900 TL) yüzde 15’i, yani 1.335 TL olarak hesaplanır.Hangi kazanca hangi oranda vergi hesaplanıyor?Yukarıdaki örnekte; indirim ve giderlerden sonra vergiye tabi kira geliri kazanç 14.800 liranın altında kaldığı için vergi oranı yüzde 15 olarak uygulandı. Daha yüksek kazançlar için vergi oranları artıyor. 14 bin 800 lira ile 34 bin lira arası gelirler yüzde 20’den, 34 bin lira ile 80 bin lira arası gelirler yüzde 27’den, 80 bin lira üstü gelirlerse yüzde 35 oranında vergilendirilir.Amortisman gideri ve onarım gideri ayrımı nasıl yapılıyor?Gayrimenkulün maliyet bedeli (bilinmiyorsa emlak vergi değeri) üzerinden her yıl yüzde 2 oranında amortisman (yıpranma) gideri hesaplanabilir. Kiraya verilen taşınmaz için; kombi, ankastre fırın alımı, mutfak dolabı yenilenmesi gibi masraflar da binanın maliyetine eklenerek üzerinden yüzde 2 gider hesaplanabilir.Gayrimenkulün alımı sırasında ödenen banka kredisine ait dosya masrafı, eksper masrafı ve komisyon ödemeleri de, gayrimenkulün maliyetine ilave edilerek amortisman gideri hesaplanabilir.Kiraya verilen gayrimenkule yönelik ‘onarım masraflarının’ ise tamamı beyannamede dikkate alınabiliyor. (Konut kira gelirlerinde 4.400 liralık istisnaya isabet eden kısım ayrıca dikkate alınmalı.) Onarımdan kastedilen; eskiyen, kırılan, dökülen, yıkılan kısımların tamir veya yeniden yaptırılması... Onarım giderinin kira gelirinden indirilebilmesi için kiraya veren tarafından yapılmış olması ve gayrimenkulün iktisadi değerini artırıcı önem ve genişlikte olmaması da gerekmekte...Isı yalıtımı ve enerji tasarrufuna ilişkin harcamaların farkı var mı?Normalde ısı yalıtımı ve enerji tasarrufu sağlamaya yönelik yapılacak dış cephe mantolama gibi harcamalar gayrimenkulün iktisadi kıymetini artırıcı nitelikte olduğundan (onarım niteliğinde olmadığından) amortisman gideri (Yüzde 2) yazılması gerekir. Ancak 2016’da yapılan değişiklik (6745 Sayılı Yasa) sonrası, isteyen mükellefler bu türden ısı yalıtımı ve enerji tasarrufuna yönelik belgelerdeki masrafları amortisman gideri yerine direkt gider olarak hesaplamaya dahil edebiliyor.Gider fazlalığı ertesi yıl gelirinden düşülebilir mi?2018’de elde edilen kira gelirlerinden daha fazla gider varsa bu zarar ertesi yılın kira gelirinden (2020 Mart’da beyan edilecek) düşülebiliyor. Giderlerin fazlalığı dolayısıyla doğan zararlar, beş yılı geçmemek üzere gelecek yıllarda elde edilen kira gelirlerinden gider olarak düşülebilir.Yalnız, bu durumun iki istisnası var:Sahibi bulundukları konutları kiraya verenlerin kira ile oturdukları konut veya lojmanların kira bedellerini indirim konusu yapmaları durumunda bir zarar doğması halinde, bu zararın gelecek yıllarda elde edilecek kira gelirinden indirim yapılması imkânı olmuyor.Konut olarak kiraya verilen bir adet gayrimenkule ait gelirden indirim konusu yapılan iktisap (edinim) bedelinin yüzde 5’i oranındaki tutarın indirilemeyen kısmı da gider fazlalığı olarak dikkate alınamıyor.YARIN: Kira almadan vergi ödemesi gerekenler var mı?",2024-10-15 10:59:25
Kira gelirlerini kim beyan edecek?,https://www.hurriyet.com.tr/yazarlar/ahmet-karabiyik/kira-gelirlerini-kim-beyan-edecek-41130978,"Kira gelirinden dolayı beyanname veren mükellef sayısı son 10 yılda, 3 kat arttı. 2008’den, 2018’e; gelirini beyan eden mülk sahiplerinin sayısı yaklaşık 1 milyon 250 bin kişi arttı. 10 yıl önce; 750 bin kişi kira gelirini beyan ederken, bu sayı yaklaşık 2 milyon kişiye ulaştı. Şahıs ve şirket olarak faaliyet gösteren işletme sayısındaki artış ise çok daha düşük oranda: Kurumlar vergisi mükelleflerinin sayısı 642 binden, 778 bine (136 bin artış), gelir vergisi mükelleflerinin sayısı 1 milyon 725 binden,  1 milyon 891 bine (166 bin ) artış göstermiş. 10 yıl için; işletme sayısında sınırlı bir artış gerçekleşmişken, kira gelirini beyan eden mükellef sayısının üçe katlanması daha çok ‘elektronik denetim’ kaynaklı. Kira ödeme yöntemlerine getirilen yasal zorunluluklar, ‘kira gelirlerinin Maliye’den gizlenmesini oldukça zorlaştırdı.’İşyeri kira ödemelerinin tümü bankadan veya PTT üzerinden yapılmak zorunda, konut kiralarında ise 500 lirayı aşan kiralar bankadan ödeniyor. Ve bu ödemelerin tümü de Maliye’nin hafızasına otomatik olarak akıyor.Dolayısıyla; Maliye, beyan dönemi geçtikten sonra, beyan edilmeyen kira geliri varsa bunu rahatlıkla tespit edebilir halde... Tespit sonrası yapılacak işlem de belli. Verginin, cezalı olarak mükelleften istenmesi...Milyonlarca mülk sahibi için konu hassas... 2018’de elde edilen kira gelirlerinin beyan dönemi iki gün sonra (Cuma) günü başlıyor. Ve mart ayı bitmeden de (son tarih 25 Mart) beyan süresi doluyor.Beyan sırasında birçok özellikli konu var... Kimi mülk sahipleri, kira geliri elde etse de beyanname vermeyecek... Kimi mülk sahipleri, kira geliri elde etmemiş olsa da beyanname verecek... Kimisi ise beyanname verecek ama vergi ödemeyecek, bir de üstüne vergi iadesi alacak. Ödenecek vergiyi azaltabilecek istisnalar, giderler ve indirimler de var...Merak edilen tüm ayrıntıları 5 gün boyunca ele alıyoruz...Bugün; beyanname vermek zorunda olanları, konut kira gelirindeki istisna tutarını, gerçek gider ve götürü gider ayırımını açıklayarak başlıyoruz. Ayrıca; farklı kira bedellerine göre değişen örnek hesaplamaları, tablo üzerinden gösteriyoruz.Kimler beyanname verecek?  2018’de; yıl içinde toplam 4.400 liraya kadar konut kirası elde edenler beyanname vermeyecek. Dolayısıyla vergi de ödemeyecekler. İstisna tutarının (4.400 lira) üstünde konut kira geliri olanlar mart ayında (1-25 Mart 2019) beyanname verecek.Hissedarlarda istisna nasıl uygulanacak? Hissedarlar da; kişi başı kira gelirleri 4.400 lirayı geçmezse beyanname vermeyecek. Hissedarların eş olması da durumu değiştirmiyor, yine hissedar başına 4.400 lirayı geçmeyen konut kira gelirleri beyan edilmeyecek.Kira geliri; hissedar başına 4.400 lirayı geçtiği andan itibaren, her bir hissedar ayrı ayrı 4.400 liralık istisnayı vergi hesabında gelirinden düşebilecek.‘Götürü gider’ ödenecek vergiyi ne kadar azaltır? Hesaplama şöyle yapılıyor: Yıllık kira gelirinden, önce istisna (4.400 lira) ve yüzde 15 götürü gider düşülüyor, sonra vergi hesaplanıyor. Götürü giderde; 4.400 liralık istisna düşülmüş kira gelirinin yüzde 15’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Götürü gider yöntemini seçenler; aşağıdaki tablodan, elde edilen aylık-yıllık kira tutarına göre, ne kadar vergi ödeyeceğini görebilirler. Beyanname verecek mükellefler iki farklı gider yönteminden birisini tercih edebiliyor; ‘götürü gider’ veya ‘gerçek gider’Geçen yıl, kira gelirlerinde vergi hesabı değişmişti. Mülk sahiplerinin kira gelirlerinden direkt ve belgesiz olarak düşebildikleri ‘götürü giderin oranı yüzde 25’den yüzde 15’e’ düşürülmüştü... (5 Aralık 2017’de Resmi Gazete’de yayımlanan 7061 sayılı yasa)Gerçek gider mi, götürü gider mi? Yüzde 15 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Gerçek giderler belgeli olarak vergi hesabında dikkate alınabildiğinden bu belgelerin beş yıl saklanarak olası denetimde ibraz edilmesi gerekiyor. (2018 kira gelirleri için 2023’ün sonuna kadar saklanmalı)Götürü giderden vazgeçilebilir mi? Götürü gider usulünü kabul edenler normalde iki yıl geçmedikçe bu usulden dönemiyorlar. Elde edilen kira gelirine ilişkin gelir vergisi beyannamelerinde, yanlışlıkla götürü gider usulünü seçenlerse beyannamenin verildiği takvim yılı içerisinde olmak kaydıyla, düzeltme beyannamesi verdiklerinde gerçek gider usulünden yararlanabiliyorlar. (İzmir Vergi Dairesi Başkanlığı, 29.12.2016 Tarih ve 108276 Sayılı Özelge)YARIN: HANGİ MASRAFLAR VERGİYİ AZALTIR?",2024-10-15 10:59:27
Mart ayında kimler beyanname verecek?,https://www.hurriyet.com.tr/yazarlar/ahmet-karabiyik/mart-ayinda-kimler-beyanname-verecek-41122928,"Gayrimenkulünden kira geliri elde edenler, gayrimenkulünü satıp kazanç elde edenler, faiz geliri elde edenler, ücretliler ve kâr payı elde edenler... Önümüzdeki yazılarda; her bir gelir türünü ayrıntılı olarak ele alacağız. Bugün, gelir türlerine göre kimlerin beyanname vermek zorunda olduklarını açıklıyoruz.KİRA GELİRİ ELDE EDENLER2018’de yıl boyunca toplamda 4.400 liraya kadar konut kirası elde edenler (1-25 Mart 2019) beyanname vermeyecek. Dolayısıyla vergi de ödemeyecekler. 4.400 lirayı aşan konut kirası elde edenler beyanname vermek zorunda. Beyanname verenler için; ‘vergi hesaplanması sırasında, istisna, gider ve indirimler, hangi koşullarda ödenecek vergiyi azaltacak’ konusu önemli... Ayrıntılarını yeni yazılarımızda (yazı dizisi olarak) ayrıca ele alacağız.2018’de net 27.200 lira, brüt 34.000 liradan fazla işyeri kira geliri elde edenler beyanname (1-25 Mart 2019) verecek. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2018 gelirleri için 1.800 lira. İşyeri kira beyanında vergi ödemek bir yana, vergi iadesi alacaklar da olacak.GAYRİMENKUL SATIŞ KAZANCI GELİRLERİNormalde taşınmazın alış değeri ile satış değeri arasında kazanç oluştuğunda bu kazanç üzerinden vergi hesaplanır. Ancak Gelir Vergisi Kanunu’na göre alış tarihinin üzerinden beş tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor.Beş yıldan önce evini-işyerini satıp (2018’de) 12 bin lirayı aşan kazanç elde edenler bu kazançlarını beyan etmek zorunda.KÂR PAYI GELİRLERİ2018 yılında elde ettiği brüt temettü ve kâr payı tutarının yarısı, 34 bin TL’yi aşmayanlar beyanname vermeyecek. Stopaj yapılmadan önceki brüt gelirin yarısı, (varsa tevkif suretiyle vergilendirilmiş diğer menkul ve gayrimenkul sermaye iratları ile birlikte) toplam 34 bin lirayı geçiyorsa şahsen beyanname verilmesi gerekiyor. Beyannameye gelir olarak kârın (temettünün) yarısı dâhil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor, düşülüyor. Kesinti yoluyla ödenen (yüzde 15) verginin, hesaplanan gelir vergisinden yüksek olduğu durumda vergi iadesi de söz konusu olabiliyor. Kâr payının vergilendirilmesine ilişkin örnekler de içeren ayrıntılara önümüzdeki yazılarda ayrıca yer vereceğiz. ÜCRET GELİRLERİÇalışanların vergileri normalde işverenlerince stopaj yoluyla kesilip Maliye’ye ödenir. Tek işverenden ücret alan çalışanların elde ettiği ücretin tutarı ne kadar yüksek olsa da beyanname vermeleri gerekmiyor. Ancak birden fazla işverenden ücret alan ve ikinci -ve varsa daha fazla- ücreti yıllık 34 bin lirayı geçenler, beyanname vermek zorundalar. Beyanname vermek zorunda olan ücretlilerin, tüm ücret gelirlerini de beyannamesine dâhil etmesi gerekecek.FAİZ GELİRLERİYurtiçinde (2018’de) elde edilen mevduat faiz gelirleri için de, repo kazançları için de vatandaşın mart ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun fark etmiyor, beyanı gerekmiyor.Gayrimenkul kira geliri, gayrimenkul satış kazancı gibi gelirlerden dolayı beyanname verilmesi gerekse dahi, vadeli mevduat faiz geliri de, repo kazancı da beyannameye dâhil edilmiyor.Kâr ve zarar ortaklığı belgesi karşılığı ödenen kâr paylarında da durum aynı. Katılım bankalarınca, kâr ve zarara katılma hesabı karşılığında ödenen kâr payları için de beyanname vermek gerekmiyor.Yurtdışından elde edilen faiz gelirlerinde durum farklı... Türkiye’de vergi kesintisine tabi olmadığından ve istisna da uygulanmadığından yurtdışında (2018’de) elde edilen faizlerin 1.800 lirayı aşması halinde yıllık beyanname ile menkul sermaye iradı (MSİ) olarak beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.Eurobond’dan elde edilen gelirler için de beyanname verilmesi gerekebilir. 2018 yılında elde edilen ve 34 bin lirayı aşan eurobond faiz gelirlerinin yıllık Gelir Vergisi beyannamesi ile beyan edilmesi (1-25 Mart’ta) gerekiyor. 34 bin liranın hesabında; başkaca kâr payı geliri, işyeri kirası geliri gibi gelirler de dikkate alınıyor.",2024-10-15 10:59:29
Hangi çalışanlar vergi iadesi alacak?,https://www.hurriyet.com.tr/yazarlar/ahmet-karabiyik/hangi-calisanlar-vergi-iadesi-alacak-41115019,"Vergi iadesi için gerekli üç ana koşulu söyleyelim önce.1) Çalışanın 27 Mart 2018’den önce işten ayrılmış olması,2) Çalışanın karşılıklı sonlandırma sözleşmesi veya ikale yoluyla işten ayrılmış olması (İstifa veya işten çıkarma yoluyla işten ayrılmamış olması.)3) Çalışana iş kaybı tazminatı, iş sonu tazminatı, iş güvencesi tazminatı gibi çeşitli adlar altında ödeme yapılmış olması gerekiyor.Ayrıca bu hakedişler üzerinden hesaplanan gelir vergisinin hesaplanıp ödenmiş olması da gerekiyor. (30.1.2019’da Resmi Gazete’ de yayımlanan 7162 sayılı kanunla, Gelir Vergisi Kanunu’na-GVK- eklenen Geçici Md. 89)27 Mart 2018 tarihinden önce ikale sözleşmesi yoluyla işten ayrılma gerçekleşmiş olsa da, bu sırada çalışana “normal ücret, ihbar tazminatı, izin parası” gibi ödemeler üzerinden kesilmiş olan vergilerin iadesi ise söz konusu değil.Ayrıca vergi iadesinin alınabilmesi için dava açılmaması, açılmış davalardan vazgeçilmesi koşulu da bulunuyor.Peki, 27 Mart 2018 tarihinden sonra hesaplamalar nasıl yapılacak? Yeni durumda artık; çalışan ve işveren ikale sözleşmesi ile yollarını ayırdığında ‘kıdem tazminatı tavanına kadar tutar için’ vergi hesaplanmıyor. Tavanı aşan miktar için vergi hesaplanıyor. (27.3.2018 tarihli Resmi Gazete ’de yayımlanan 7103 sayılı yasa md.5 )Örnekleyelim... 5 bin lira brüt ücreti olan ve 10 yıldır o işyerinde çalışan bir işçi için, işveren ve çalışan karşılıklı anlaşarak yollarını ayırmış olsun. Anlaşmaya göre; işveren, çalışanına kıdem tazminatına ilaveten 30 bin lira da iş kaybı tazminatı ödeyecek olsun. Çalışanın, tavanı aşmayan kıdem tazminatı tutarı için zaten gelir vergisi hesaplanmaz. Dolayısıyla bu çalışanın her bir çalışma yılı için, bir aylık ücreti kadar (10 yıl x 5 bin lira= 50 bin lira) hesaplanacak kıdem tazminatı üzerinden gelir vergisi kesilmeyecek, 50 bin lira net olarak ödenecek.İkale sözleşmesi kapsamında; toplam hesaplanan brüt tazminatın yalnızca (80.000-60.176=) 19.824 TL’lik kısmı için çalışanın maaşından gelir vergisi hesaplanacak-kesilecek, kalan tutar (80.000-19.824=) 60.176 TL ise vergi kesilmeden net olarak çalışana ödenecek. (2019’da, her bir yıl çalışma yılı için ödenebilecek güncel kıdem tazminatı tavanı: 6.017,60 TL olarak belirlendi. Dolayısıyla 10 yıllık vergisiz tazminat tutarı 60.176 TL)Binde 7.59 oranında damga vergisi de, hesaplanacak tazminat için ayrıca dikkate alınmalı.İKALENİN SEBEBİİkaleye üçüncü yol diyebiliriz. Çalışan istifa etmiyor, işveren de işten çıkarmıyor, karşılıklı anlaşılarak iş sözleşmesi sonlanıyor… Peki; çalışan işverenden gelen ikale teklifini neden tercih etsin? Çalışanın; ikale sözleşmesini imzalamasıyla, kıdem tazminatına ilaveten ‘makul yarar da’ sağlıyor olması lazım. Yukarıdaki örnekte de yer aldığı gibi; Yargıtay kararlarında da, “ikale sözleşmesini imzalayan çalışanın, kıdem tazminatına ilaveten makul yarar sağladığı durumda” ikale sözleşmesinin geçerliliği söz konusu olabilir.İkale anlaşması yapılmadan işten çıkarma söz konusu olduğunda, (işverenin haklı nedeni de yoksa) çalışan işsizlik sigortası gibi önemli bir ödeneğe sahip olabilecek. Ayrıca iş güvencesi kapsamındaki (en az 30 işçi çalıştırılan) işyerlerinde çalışanlar için, işe iade hakkı da var. (İş Kanunu Md. 18) Makul yarar da bu yüzden aranıyor zaten… İkale yoluyla ayrılma olduğunda, çalışanın bu haklardan mahrum kalmasına karşılık makul yarar elde etmesi gerekiyor. (İkale talebinin işverenden değil çalışandan gelmesi durumunda makul yararı karşılayacak tutar da, tabiatıyla daha düşük hesaplanacaktır.)Diğer yandan çalışan; ikale sözleşmesi olmadan işten çıkarıldığında, arabuluculuk ve (arabulucudan anlaşma çıkmadığı durumda) mahkeme gibi süreçlerin sonucunu beklemek zorunda kalıyor.İkale de diğer bir önemli unsur da “işçinin iradesinin fesada uğratılmamış olması” yani baskı altında sözleşmenin imzalanmamış olması...İkaleye ilişkin; gerek gelir vergisi mevzuatında yer alan düzenlemeler (yasa maddeleri ve tebliğ) gerek İş Yasası açısından örnek yargı kararları vergidoktoru.com.tr adresinden görülebilir.",2024-10-15 10:59:33
"Hafta sonu otomobil satışı da mümkün, vergisine dikkat!",https://www.hurriyet.com.tr/yazarlar/ahmet-karabiyik/hafta-sonu-otomobil-satisi-da-mumkun-vergisine-dikkat-41106876,"Oto pazarlarına hafta sonunda satışa getirilen otomobillerin müşterisi çıksa da, açık noter olmadığından satış sonuçlanamayabiliyordu. Belli ki; hafta sonu nöbetçi noterlik uygulaması, ikinci el pazarına ciddi bir hareketlilik getirecek. Satılan otomobil sayısının artmasıyla satıcı için vergisel riskler de başlıyor ama. Maliye, otomobil satan vatandaşlardan, geçmiş yıllara ilişkin sonradan cezalı vergi isteyebiliyor. Hali hazırda vergi mükellefi olup araç alım satımı faaliyeti gösterenler için bir şey değişmiyor tabii ki. Onlar zaten kayıtlı olarak faaliyet gösteriyorlar. Şahıslar; gelir vergisi mükellefi olarak, limited ve anonim şirketlerse kurumlar vergisi mükellefi olarak faaliyet gösteriyorlar. Vergi dairesinde ticari faaliyet kaydı olmayan sade vatandaş içinse vergisel riskler devreye giriyor.Kendi otomobilini ihtiyaçtan veya değiştirmek amacıyla satan için risk yok normalde. Ama, aynı yılda veya birkaç yıl içerisinde satışı yapılan otomobil sayısı arttığında, Maliye’nin radarına takılma olasılığı beliriyor. Radara takılanlara cezalı vergiyle birlikte; geriye doğru vergi mükellefiyeti de tesis ettiriliyor, “Sen aslında bu kadar adet araç satmakla ticaret yapmışsın ve bu satıştan elde ettiğin kazancını da beyan etmemişsin, vergi dairesine de kayıt olmamışsın” denilebiliyor.Peki, bu konudaki kriterler neler? Aynı yıl içinde vatandaş, kaç otomobil sattığında vergi mükellefiyeti açtırması gerekiyor? Veya; bir veya birkaç yıl içinde, kaç adet otomobil, kamyonet vb. araç alım satımı yapıldığında risk başlıyor? Maalesef bu soruların cevabı vergi yasalarında yazmıyor. Maliye, otomobil satış işleminin ‘devamlı olarak’ yapıldığına kanaat getirdiğinde cezalı vergiyi de istiyor, mükellefiyet tesisini de yapıyor. Cezalı işlem sonrası vatandaş yargıya da gidebilir tabii ki. Yargı kararlarının; daha çok vatandaşın lehine olduğunu görüyoruz. Ancak Danıştay kararlarında ticari faaliyet yapıldığının göstergesi olarak “alım satımların sayısal çokluğu“ kriterinin “devamlılık” ve “kazanç elde etme amacı” kriterleriyle birlikte değerlendirdiğini de görüyoruz. Yasada kriterler net olmadığından hangi araç satışlarının ticari faaliyet olacağı konusunda kafa karışıklığı yaşanıyor. Ne kadar sürede kaç adet otomobil vb. motorlu taşıt satıldığında, bu işlemin ticari faaliyet sayılıp vergilendirileceği konusu Gelir Vergisi Yasası’nda somut olarak belirtildiğinde tereddütler giderilecektir. Aşağıda Danıştay kararlarından üç örnek yer almakta. Vatandaşlar olası cezalı işlemlerle karşılaştıklarında, bu kararlar kuşkusuz yol gösterici olacaktır. Mali müşavir desteğinde bu kararların, kendi durumlarıyla örtüşen ve ayrışan taraflarının ayrıca değerlendirilmesi gerekecektir. 1- Bir faaliyetin ticari faaliyet olabilmesi için, hem alım satımlarda devamlılık ve süreklilik bulunması hem de kazanç elde etme amacıyla yapılmış olması zorunludur. Bu husus ise şüphesiz ilgili dönemlerde yapılan alım satımların sayısal çokluğuna da bakılarak karar verilecek bir husustur. Aksi takdirde bu şartları taşımayan bir faaliyeti ticari faaliyet olarak kabul etmek hayatın olağan akışı ile ticari icaplara da uygun düşmez (Danıştay 4. Daire, E. 2013/9467, Tarih 15.5.2017)2- 2007, 2008 ve 2010 yıllarında toplam beş adet araç alım satımı yaptığının tespit edilmesi üzerine adına mükellefiyet tesis edilmiştir. Ancak araç alım satımlarının değişik yıllara yayıldığı, kar amacı güdülerek ve bu satışlardan kar elde edildiği yönünde somut bir tespitin bulunmadığı göz önüne alındığında, ticari faaliyetin varlığının en önemli unsurları olan devamlılık ve süreklilik ile kazanç elde etme amacı koşullarının olayda gerçekleştiğini kabul etmek mümkün değildir. (Danıştay 4. Daire, E. 2012/5419, Tarih 27.10.2015)3- “2003 yılında satın alınan 4 taşıtı, 2004 ve 2005 yıllarında”, “2004 yılında alınan 2 taşıtı, 2005 ve 2006 yıllarında”, “2006 yılında satın alınan 4 taşıttan üçünü 2007 yılında” sattığı ve adına kayıtlı 2 taşıt daha bulunduğu saptanan davacının bu alım-satım faaliyetinden elde ettiği kazancın ticari kazanç olarak vergilendirilmesine ilişkin tüm koşullar gerçekleşmiştir. (Danıştay 3. Daire, E. 2007/3751, Tarih 11.6.2009)",2024-10-15 10:59:35
2019’da ücretler hangi ayda ne kadar azalacak?,https://www.hurriyet.com.tr/yazarlar/ahmet-karabiyik/2019da-ucretler-hangi-ayda-ne-kadar-azalacak-41099102,"Geçen yıldan itibaren kalıcı çözüm getirildi. Yılın başındaki net asgari ücret, AGİ artışı yapılarak yılın sonuna kadar korunabiliyor artık. (Gelir Vergisi Kanunu Md. 32’ye ilave yapılarak...)Asgari ücretlilere; 2019’da yıl boyu aynı net ücretin (2 bin 20 lira) ödeneceği konusunda bir tereddüt kalmadı dolayısıyla.Peki, daha yüksek ücretliler? Tabi ki; onlar için, yıl içinde ücretin toplam büyüklüğünün artışıyla beraber vergi oranları,  önce yüzde 15’den 20’ye, daha sonra da yüzde  27 ve 35’e kadar çıkıyor.Oran artışları; sırasıyla -yıl içi toplam vergi matrahı- 18 bin lirayı aştığında, 40 bin lirayı aştığında ve son olarak 148 bin lirayı aştığında gerçekleşecek.Brüt ücretli çalışanlar için, işverenler her ay aynı maliyete ( 1- net maaş, 2-vergiler, 3- sigorta primleri)  katlanıyorlar. Ancak ‘bu üç kalemin toplamı’ yıl içinde değişmese de, net maaş azalıp, maaştan kesilen vergi ise artabiliyor.2019 için; brüt üzerinden ücreti hesaplanan çalışanların ilerleyen aylarda net maaşlarının değişimleri Tablo- 1’den görülebilir...Örneğin; 4 bin lira brüt ücreti olan bir çalışan, ocak maaşı olarak net 3.051,52 lirayı hesabında görebilecekken, haziran, temmuz ve aralık aylarında ise hesabına daha az maaş yattığını görecektir. Net maaşının haziranda 2.931,52 liraya, temmuzda 2.881,52 liraya ve aralıkta ise 2.825,52 liraya düştüğünü görecektir. Brüt 4 bin lira maaşlı çalışanın net maaşında; yılın başı ile yılın sonu arasındaki fark-azalma 226 liraya denk geliyor.NET ÜCRETLİLERDE İŞVEREN MALİYETİ ARTACAKİşyerlerinin büyük çoğunluğunda ücretler net üzerinden hesaplanmakta ve bu işyerlerinde çalışanlar için “yıl içinde maaşım ne kadar azalabilir?” kaygısı da yaşanmıyor... Ocak ayında net maaş ne kadarsa, haziranda da, eylülde de hep aynı maaş çalışanların banka hesaplarına yatırılıyor. Yıl içinde çalışanların ücretlerinin gelir vergisi oranı ve vergi tutarı değişse-artsa bile, bu artış çalışanın net maaşını etkilemiyor, işveren bu vergi artışını üstleniyor. Bu işyerlerinde; yılın ilerleyen aylarında işverenler, Maliye’ye ücretler üzerinden daha yüksek tutarda gelir vergisi öderler... Dolayısıyla işverenin ücret maliyetleri yıl içinde ocak ayına göre artış gösterir.Örneğin; 4 bin lira net ücreti olan bir çalışan için, işveren ocak ayında 6.258,88 lira maliyet üstlenecekken, yıl için de bu maliyet dört kez kademeli olarak artarak yılın sonunda 7.300,49 liraya yükselecektir. Tablo 2’de görülebilir; 4 bin lira net ücret için ocak ayına göre; nisanda, mayısta, eylülde ve ekim ayında yüklenilecek işveren maliyeti dört kez artırıma tabi olacaktır.Net maaşın 12 ay boyunca aynı kalması için; işverenin her bir çalışan için ödediği vergi, ilerleyen aylarda artacaktır. Artışın nedeni; yılın başında ücreti üzerinden yüzde 15 vergi hesaplanan bir çalışan için, ilerleyen aylarda yüzde 20, 27 ve yüzde 35’e kadar varan oranlarda vergi hesaplanma zorunluluğu...Brüt ücret üzerinden maaşı hesaplanan çalışanlar için net maaşın yıl içinde ne kadar azalacağını veya net ücret üzerinden maaşı hesaplanan işyerleri için işveren maliyetinin yıl içinde ne kadar artacağına dair daha düşük ve daha yüksek ücret örnekleri vergidoktoru.com.tr internet adresinden görülebilir.",2024-10-15 10:59:37
"Kapıcı, bahçıvan ve engelliler için vergi avantajı",https://www.hurriyet.com.tr/yazarlar/ahmet-karabiyik/kapici-bahcivan-ve-engelliler-icin-vergi-avantaji-41091364,"Aslında kapıcılar için de; 2019’da aynı ‘brüt asgari ücret’ uygulanacak. 27 Aralık 2018 tarihli Resmi Gazete’ de brüt asgari ücret günlük 85.28 lira olarak yayımlandı. Açıklanan brüt ücret (aylık 2.558,40 lira) üzerinden vergi ve sigorta primleri (toplam 729,37 lira) düştükten sonra ve asgari geçim indirimi (AGİ) ilavesi (Bekâr çalışan için 191.88 TL) sonrasında net asgari ücret 2.020 liraya denk geliyor. Kapıcıların asgari ücret hesabındaki farklılık; brüt ücretlerinden vergi kesilmemesinden kaynaklanıyor. Konutlarda çalışan kapıcılar için de, bahçıvanlar için de vergi kesintisi söz konusu olmuyor. (GVK Md. 23/6). Bu kişilerin brüt ücretinden (2.558,40 lira) vergi kesilmediğinden, brütten nete ulaşırken yalnızca sigorta primleri (383.76) düşüldüğünden net ücret de daha yüksek (2.174,64) hesaplanır. Kapıcı, bahçıvan gibi çalışanların asgari ücretine de (2018 neti 1.725,08 TL) aynı oranda (% 26.06=449.56 TL) zam yapılmasına ve aynı brüt ücrete sahip olmasına rağmen alacakları net ücretler daha yüksek olarak hesaplanır. Tabloda; brütten nete ulaşırken hangi kalem kesintilerin olduğu ve işveren maliyetinin toplamı da görülebilir.ENGELLİ ÇALIŞANLARDA ÜCRET HESAPLAMASIÇalışma gücünün asgari yüzde 80’ini kaybetmiş bulunan çalışan birinci derece engelli, asgari yüzde 60’ını kaybetmiş bulunan çalışan ikinci derece engelli, asgarî yüzde 40’ını kaybetmiş bulunan çalışan ise üçüncü derece engelli sayılır. Engellilik dereceleri itibariyle belirlenen aylık tutarlar, çalışanın vergi hesabında ücretinden indirilir. Bu indirim çalışanın ücretinden kesilen verginin azalmasını ve net ücretin artmasını sağlar.2019 için engellilik indirimi (aylık) tutarları şöyle: Birinci derece engelliler için 1.200 lira (2018, 1.000 lira), ikinci derece engelliler için 650 lira (2018, 530 lira) ve üçüncü derece engelliler için 290 lira. (2018, 240 lira.) (31.12.2018 tarihli Resmi Gazete, 305 no.lu GV Genel Tebliği) 2019 Asgari Ücreti net 2.020 lira iken, 1.nci derece engelli çalışan için net 2.155,22 lira (2018, 1.709,67 lira) , 2.nci derece engelli çalışan için net 2.118,41 lira (2018, 1.682,62 lira), 3.ncü derece engelli çalışan için net 2.064,41 lira (2018, 1.639,12 lira) olarak hesaplanır. (Tablo 2.) Engellilerin net ücretindeki bu artış, işveren maliyetini artırmazken, hesaplanan vergideki azalma yoluyla net maaşta artışa neden olur.",2024-10-15 10:59:38
Destek çok ama kasada para yok,https://www.hurriyet.com.tr/yazarlar/ahmet-karabiyik/destek-cok-ama-kasada-para-yok-41084340,"Yüzde 15’den başlayıp; yıl içinde ücret toplamının büyümesiyle, yüzde 35’e kadar çıkıyor kesilen verginin oranı. Futbolcuların gelirleri de vergi mevzuatına göre ‘ücret’ sayılmasına rağmen, süper lig futbolcularından sabit yüzde 15 vergi kesiliyor. Kesilen bu vergilerin Maliye’ye ödenmesinin ardından, ‘amatör branşlarda harcanmak üzere’ tekrar kulübe iadesi de mümkün olabiliyor. (3289 Sayılı Kanunun Ek 12.nci maddesiyle, 2018 Haziran’dan itibaren vergi iadesinden yararlanılabiliyor.)  Yani kulüpler ve futbolcular pozitif ayrımcılığa tabi vergi konusunda. Kulüplere endirekt sağlanmış bir avantaj daha var. Reklam amacıyla kulüplere ödeme yapan şirketler, bu ödemelerin tamamını gider yazıp daha az vergi ödeme imkânına sahipler. Tanıtım ve sponsorluk harcamaları da kulüpler için önemli bir gelir kapısı. (Saydığımız vergi avantajlarının ayrıntıları, aşağıda yer almakta) Naklen yayın gelirleri gibi garanti ve düzenli nakit akışları da var. Kulüpler arasında farklılık gösterse de; hemen her kulüp için düzenli bilet satış gelirleri de malum. Gelgelelim neredeyse tüm kulüpler borç batağında. Devlet; vergi avantajları tanıyarak, şirketler tanıtım ve sponsorluk ödemeleri yaparak destek oluyor. Taraftarlar; istenen düzeyde olmasa da bilet alarak veya kulübe özel forma ve diğer ürünleri satın alarak destek oluyor. Yayıncı kuruluştan sağlanan gelirler toplamda 1.5 milyar lirayı geçiyor. Amma velakin; hemen hemen tüm kulüpler özellikle de bankalara olan borçlarını ödeyemez durumda. UEFA tarafından, kulüplerin mali yapısını düzenlemek için hayata geçirilen Finansal Fair Play’de (FFP), dar boğazdan çıkışı sağlayamadı. Borç batağının nedeni; herkesin malumu, giderlerin gelirlerden fazla olması. Hangi giderler? Tabi ki futbolcular için ödenen bonservis bedelleri ve ücretler. Giderlerin yüzde 70-80’i futbolculara ödenen transfer ve maaş ödemelerinden oluşuyor. (İdeali yüzde 50 civarında öngörülüyor) Borç batağından çıkamayacağı anlaşılan kulüplere şimdi yeni bir destek daha geliyor. Borçlar; yeniden yapılandırılıyor. Yani daha düşük faizlerle ve daha uzun vadede borçlar için yeni bir ödeme planı getiriliyor, bankalar kulüplere kolaylık sağlıyor. Türkiye Bankalar Birliği (TBB) ve Türkiye Futbol Federasyonu’nun (TFF) açıklamalarından, bu kez desteğin ‘kontrollü’ olacağı anlaşılıyor. Yapılandırmanın amacına ulaşması için tabi ki en kritik konu sürecin denetimi. Bu konuda TFF Başkanı Yıldırım Demirören,  “Denetleme bölümü için mevcut lisans kuruluşumuzda bazı değişiklikler yapılacak” diyor. Denetim sonunda,  “Puan silme, küme düşme ve lisans vermeme gibi yaptırımların en katı şekilde uygulanacağını” belirtiyor. Bankalar Birliği Başkanı Hüseyin Aydın da yapılandırma sonrası disiplinin devamı için, “Bir takım kurallar getirileceğini ve kurallara uyanlarla uymayanları ayıracaklarını” belirtiyor. İstanbul’un üç büyük kulübü olsun, Trabzonspor, Bursaspor ve diğer kulüplerimiz olsun. Milyonlarca taraftar için bu kulüpler özel bir anlam taşıyorlar. Tabi ki, mali destek sağlansın, batmalarına izin verilmesin. Ancak artık eskisi gibi olmayacağının da bilinmesi lazım. Kulüp yöneticilerinin; yapılandırma sonrasında oluşacak yeni bütçeden ve mali disiplinden sapma şansları olmadığında ancak faaliyetlerinin devam edebileceğini bilmeleri gerekiyor. FUTBOLA SAĞLANAN VERGİ AVANTAJLARI1- Düşük ve sabit oranlı sporcu vergileri: Normalde 2017 yılı sonunda avantajlı vergi oranı imkânı ortadan kalkıyordu. Yasa değişikliği (7163 Sayılı Yasa, Md.1)  yapılarak süre iki yıl daha, 2020’ye kadar futbolcuların yüzde 15 sabit oranda vergilendirilmesi sağlandı. Dolayısıyla yine yeni bir yasa değişikliğiyle erteleme yapılmazsa, bu yıl sonunda avantaj ortadan kalkacak ve 2020’den itibaren futbolcuların ücretleri üzerinden de yüzde 35’e varan oranlarda vergi hesaplanacak.2019 Vergi Tarifesi             (%)Süper Lig           15Bir alt lig            10Diğer kulüpler    52- Kulüplere vergi iadesi: Maliye, kulüplere amatör spor branşlarında kullanmak üzere vergi iade ödemesi de yapmaya başladı. Kulüplerin ödedikleri ücret-gelir vergisi stopajını, koşullu olarak tekrar kulüplere geri ödeniyor(vergi iadesi yapılıyor). Kulüpler bu aldıkları vergi iadesini, amatör branşların harcamalarında kullanabiliyor. Spor kulüpleri veya sportif alanda faaliyette bulunan şirketler; muhtasar beyannamelerinde görünen verginin ödenmesini takip eden 5 iş günü içerisinde vergi iadesi ödemelerini alabiliyorlar. (Sporcu Ücretlerinden Tevkif Yoluyla Alınan Gelir Vergisinin İadesi Hakkında Yönetmelik. 13 Haziran 2018 Tarihli Resmi Gazete) 3- Reklam ve sponsorluk harcamaları: Şirketlerin kulüplere ödediği, ‘sponsorluk harcamalarının yarısı’(amatör spor dalları için tamamı), kazançtan indirilebiliyor, ‘reklam harcamalarının ise tamamı’ gider yazılabiliyor. Sporcuların; bonservis bedelleri, spor malzemeleri, seyahat ve ikamet giderleri, müsabaka sonucuna göre ödenen primler gibi harcamalar sponsorluk harcaması olarak değerlendiriliyor... Spor sahalarına, spor giysilerinin üzerine yazılı olarak kurumun tanıtımının yapılmasını sağlayacak amblem, marka, isim ve benzeri işaretler konulması karşılığı yapılan ödemeler ise reklam harcaması olarak değerlendiriliyor.",2024-10-15 10:59:40
Lütfiye Teyze’nin naylon poşet çözümü,https://www.hurriyet.com.tr/yazarlar/ahmet-karabiyik/lutfiye-teyzenin-naylon-poset-cozumu-41077191,"Fileyle de taşımıyordu... Lütfiye Teyze, alışverişe çıkarken yanında hep poşet bulunduruyormuş. Evde biriken poşetleri katlayıp, istifleyip, alışverişe çıkarken de ihtiyacı kadarını yanına alıyormuş.5-6 yıl önce şahit olmuştum Lütfiye Teyze’nin yanında getirdiği poşetlerle yaptığı alışverişe. Yani paralı poşet mevzuatı çıkmadan çok daha öncesinde. Lütfiye Teyze, yıllar öncesinden el atmıştı, ‘aşırı naylon tüketimine’...Kasiyer, Lütfiye Teyze’ye birkaç kez “Poşet vereyim” diye teklifte de bulunmuş. Her seferinde aynı cevabı işitmiş ama: “Ne gerek var oğlum, sonuçta aynı poşet, aynı işi görüyor, gereksiz sarfiyatın kime ne faydası var.”Basit ve genel bir kuraldan hareket ediyor Lütfiye Teyze, ‘gereksiz sarfiyatın kime ne faydası var’ diyerek poşet sarfiyatını düşürüyor.Lütfiye Teyze; aşırı poşet tüketimi sorununa yıllar önce kendiliğinden ‘ücretsiz’ çözüm üretirken, ancak yasal yaptırımlarla ve yıllar sonra ‘ücretli’ çözüm yolu aranması, kuşak değişikliğini de akla getiriyor. Eskilerde ‘azla yetinme’ özendirilirken, şimdilerde ise (sosyal medyanın da katkısıyla) ‘aşırı tüketim’ özendirilmiyor mu? Ne dersiniz? Aşırı poşet tüketimi de, aşırı lüks tüketim de ve hatta sıkça şikâyet edilen cari açık da, özendirilen şeylerin zaman içinde taban tabana değişmesinden kaynaklı değil mi?Lütfiye Teyze’nin öteden beri uyguladığı çözümden sonra, şimdi bugüne gelip, yeni yasal düzenlemeye göz atalım. 7153 sayılı yasa ile, Çevre Kanunu’na yeni maddeler eklendi. (2872 Sayılı Kanun, Ek madde 11 - 13) Yeni mevzuata göre; kapsam dâhilindeki satış noktaları, yılbaşından itibaren poşet isteyen müşterilerinden en az (KDV dâhil) 25 kuruş tahsil edecekler.  Fiş ve fatura belgelerinde tahsil edilen poşet ücretleri, adet bazında da gösterilmek zorunda. Tahsil edilen tutarın 15 kuruşluk kısmı ‘geri kazanım katılım payı tutarı’ olarak bakanlığın hesabına yatırılacak.Satış noktaları; plastik poşet satışlarını, Çevre ve Şehircilik Bakanlığı’na beyanda bulunacaklar. Çevre ve Şehircilik Bakanlığınca belirlenen bilgi sistemi üzerinden, plastik poşetlerin satışının gerçekleştiği ayı takip eden ayın 15’ne kadar beyanın yapılması gerekiyor. Ödeme içinse; beyan dönemini takip eden ikinci ayın son gününe kadar süre tanınıyor. Süresinde yapılmayan ödemeler için aylık yüzde 2 gecikme zammı işletilecek. Yükümlülüklerin ihlali durumunda öngörülen cezalar da şu şekilde:Bildirim ve beyan yükümlülüğünü yerine getirmeyenlere; 18.037 TL idari para cezası,Geri kazanım katılım payını ödemediği tespit edilenlere; katılım payı tutarının %20 fazlası idari para cezası,Plastik poşetleri ücretsiz verdiği, promosyona ve/veya kampanyaya tabi tuttuğu tespit edilenlere; satış alanının her metrekaresi için 12,37 Türk lirası idari para cezası,Yapılacak bildirim ve beyanlarda yanlış ve yanıltıcı beyanda bulunanlar hakkında; altı aydan bir yıla kadar hapis cezası, öngörülmekte.POŞETİN MUHASEBE KAYDIAlışveriş sırasında ücretsiz olarak müşterilere verilen poşetlerin ücretli hale gelmesiyle birlikte marketler için ‘poşet giderleri’ artık ortadan kalktı. Müşteriye ücretli teslim edilen poşetler artık bir ‘gelir kalemi’ olacak. Dileyen işletmeler; poşet başına 25 kuruştan daha yüksek bir tutarda ücret de belirleyebilecek.Not: Poşetlerin ücretli satışına ilişkin tüm mevzuat vergidoktoru.com.tr adresinden görülebilir.",2024-10-15 10:59:42
Hangi çekilişlerde vergi var?,https://www.hurriyet.com.tr/yazarlar/ahmet-karabiyik/hangi-cekilislerde-vergi-var-41070046,"Bir gecede milyonluk servet edinme durumu söz konusu olunca tabiatıyla ‘vergisi var mı?’ diye de merak edilecektir.Yeni yıla milyoner olarak giren talihliler kazanılan milyonlar için bir kuruş dahi vergi ödemeyecek. Normalde; bedelsiz kazanımlar, çekilişler, hediyeler bağışlar, Veraset ve İntikal Vergisi’ne (VİV) tabi. Babadan oğula dahi olsa; miras yoluyla veya bağış-hediye olarak geçen taşınır, taşınmaz kıymetlerin hemen hepsi için vergi var. Şirketlerin alışveriş karşılığı ve çekiliş sonucu müşterilerine verdiği ikramiyeler de vergiye tabi.Ama milli piyangodan alınan ikramiyenin tutarı ne kadar olursa olsun; ister 1 milyon, ister 70 milyon, herhangi bir vergi ödenmesi gerekmeyecek. Milli Piyango İdaresi tarafından düzenlenen sayısal loto, şans topu vb. çekilişlerden kazanılan ikramiyeler de veraset ve intikal vergisinden istisna.Şans oyunları (at yarışı, futbol müsabakaları gibi) ile yarışma ve çekilişlerde kazanılan ikramiyeler içinse vergi var. İvazsız (karşılıksız) intikal kabul edildiğinden 5.760  (2018 için 4.656) lirayı aşan kısmı için vergi (VİV) hesaplanıyor.Kazanılan ikramiyeler her zaman nakit olmayabiliyor, ev, araba, elektronik eşya olarak da ikramiye verilebilmekte. Bu durumda ise ikramiyenin fatura bedeli üzerinden vergi hesaplanıyor.  Verginin oranı ise sabit: yüzde 20. 2018 yılına kadar verginin oranı yüzde 10 iken, 2018 başından itibaren yeni oran ‘yüzde 20’ uygulamaya geçmişti. (7061 sayılı torba yasanın 13.ncü maddesi ile)KAZANIRKEN YOK HARCARKEN ÇOKBüyük ikramiyeyi kazanan, ikramiyeden dolayı vergi ödemeyecek evet. Ama talihli, kazanırken ödemediği vergiyi harcarken ödeyecek. Talihlinin kazandığı parayla lüks harcamalar yapması sürpriz olmayacaktır. Gayrimenkul aldığında; tapu harcı ve KDV’de –satıcı mükellefse- ödenecek. Sıfır otomobil aldığında yüklü ÖTV ve KDV ödenecek. Hatta harcanmayıp bankaya yatırılan ikramiye için de vergi ödenecek. Faiz geliri elde edildiğinde gelir vergisi stopajı (vadesine bağlı olarak yüzde 10 ila yüzde 18 arasında) ödenecek.İkramiye çıktıktan sonra; sevdiklerine, eşine, çocuğuna, annesine, babasına, dostlarına yardımda, bağışta bulunacak. Bu tür yardımlar da vergiye (VİV) tabi.Verilecek hediye ve bağışların bedeli eğer 5.760 lirayı (2018 için 4.656 lira) aşmışsa, hediyeyi alan için vergi (VİV) var. Vergi oranları yüzde 10’dan başlayıp yüzde 30’a kadar yükseliyor. Ancak ana, baba, eş ve çocuklardan alınan bağış-hediye için tarife yüzde 50 indirimli olarak uygulanıyor.2019 için V.İ.V. Tarifesi tabloda yer almakta. Söz konusu karşılıksız intikaller için beyanname verme süresi bir ay.  Sonrasında ödeme, üç yılda ve altı taksitte (Mayıs ve Kasım aylarında) yapılabiliyor.  MİRASÇILAR 2019’DA NE KADAR VERGİ ÖDEYECEK?2019’da, miras yoluyla edinilen varlıklar üzerinden ödenecek Veraset ve İntikal Vergisi (VİV) tarifesi ve istisna tutarları da açıklandı. (VİV Kanunu Genel Tebliği, Seri No: 50) Önce mirasa ilişkin süreci ve yükümlülükleri özetleyelim. Sonrasında da hangi değer için ne kadar vergi ödenmesi gerektiğine bakalım.Veraset yoluyla intikal eden varlıkların değeri, istisna haddinin altında kalsa dahi beyanname verilmesi gerekiyor. Muristen mirasçılara veraset yoluyla hiçbir mal intikal etmediği takdirde durumun bir dilekçe ile ilgili vergi dairesine bildirilmesi halinde VİV beyannamesi verilmesi gerekmiyor. Ölüm halinde, mirasçıların dört ay içinde “veraset ve intikal vergisi” beyannamesi vermeleri gerekiyor. Beyannamedeki hesaplama sonucu “veraset ve intikal vergisi” ödenir veya yalnızca beyanname vermekle yetinilir, vergi ödemesi çıkmaz. (Ölüm Türkiye’de meydana gelmemişse ve/veya mirasçıların Türkiye’de bulunmaması durumlarında, beyanname verme süreleri farklılık göstereceğinden ayrıca dikkate alınmalı.)Hesaplamada; öncelikle istisnalar düşülüyor, istisnalardan sonra kalan tutar üzerinden vergi hesaplanıyor. Evlatlıklar dâhil, füruğ (altsoy) ve eşten her birine isabet eden miras hisselerinde 2019 için 250.125 lirası (2018 için 202.154 lira) istisna. Füruğ bulunmaması halinde eşe isabet eden miras hissesinde istisna ise 2019 için 500.557 lira (2018 için 404.556 lira) (VİV Md. 4/b).Vergi oranları yüzde 1’den başlayıp, varlıkların değerinin artmasıyla birlikte yüzde 3, yüzde 5, yüzde 7 ve yüzde 10’a kadar yükseliyor.",2024-10-15 10:59:44
Çalışan ve işveren açısından asgari ücret hesabı,https://www.hurriyet.com.tr/yazarlar/ahmet-karabiyik/calisan-ve-isveren-acisindan-asgari-ucret-hesabi-41063641,"2.020 liralık net asgari ücret, işverene vergi ve sigorta primleri dahil toplam 3.133 liralık maliyet oluşturacak. Yüzde 5 SGK prim desteği (127.90 lira) ve 150 lira olarak açıklanan devlet desteği de dikkate alındığında işveren maliyeti 2.855,65 liraya düşüyor. (500 ve üzeri sigortalı çalıştıran işyerleri için devlet desteği 101 TL olarak dikkate alınacak.) Çalışan ve işveren açısından asgari ücretin değerleri 2018 ve 2019 için karşılaştırmalı olarak Tablo I’de görülebilir. Dikkat çeken diğer bir ayrıntı ise; asgari ücret tespit komisyonunun kararını oybirliğiyle almış olması. Genelde; asgari ücret belirlenirken, işçi temsilcileri karara muhalif kalırlardı. Yalnızca 2016 asgari ücreti belirlenirken, yüzde 30 oranındaki artışa, işçi temsilcileri değil, işveren temsilcileri muhalif kalmışlardı. *İşveren maliyeti hesabında; yüzde 5 SGK prim desteği dikkate alınmıştır.*500 ve üzeri sigortalı çalıştıran işyerleri için devlet desteği 101 TL olarak dikkate alınacak.AGİ NET ÜCRETİ NASIL ARTTIRIYOR?İşverenler, çalışanların ücretleri üzerinden hesapladıkları vergiyi, AGİ kadar daha az ödüyorlar vergi dairesine. Hesaplanan AGİ’yi, çalışanlarına (net ücretlerine ilaveten) ödüyorlar. AGİ’nin hesabı, asgari ücret üzerinden yapılıyor. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor.  (GVK Md. 32) 2019 için bu tutar bekâr bir çalışan için aylık 191,85 liraya denk gelmekte. (Tablo II )Çalışmayan eş ve çocuklardan dolayı çalışanlara ilave olarak ödenecek AGİ tutarları Tablo II’ den görülebilir. VERGİ İNDİRİMİNDE SON GÜNLER 1 Kasım’dan geçerli olmak üzere; piyasaya canlılık kazandırmak adına, önemli vergi indirimleri yapılmıştı. ( 31 Ekim 2018 tarihli ve 30581 mükerrer sayılı Resmi Gazete’de yayımlanan, KDV, ÖTV ve Tapu Harcı uygulamalarına ilişkin 287 sayılı Cumhurbaşkanı Kararı) Yeni yılda indirimler son bulacağından, bu avantajları hatırlatmakta yarar var. -Konutlar ve işyerlerinde %18’lik KDV oranının %8 olarak,-Mobilyalarda KDV oranının %8 olarak,-Ticari amaçla yük ve yolcu taşıyan araçlarda KDV oranının %1 olarak,-Kapsama alınan binek otomobillerde ÖTV’nin indirimli olarak,-Beyaz eşyaların ÖTV oranının sıfır olarak,-Konut ve işyeri tesliminde tapu harcının indirimli (yüzde 4 yerine) yüzde 3 olarak, uygulanması 31 Aralık pazartesi günü sona eriyor.",2024-10-15 10:59:45
Personelin otomobili kiralanırsa vergisi var mı?,https://www.hurriyet.com.tr/yazarlar/ahmet-karabiyik/personelin-otomobili-kiralanirsa-vergisi-var-mi-41056437,"1 Kasım’dan itibaren geçerli olacak şekilde vergi indirimi yapılarak sektördeki daralmaya müdahale de edildi. (Satışlar da; kasıma göre aralıkta, yüzde 15 artış sağlansa da, yılsonu itibariyle geçen yıla göre yüzde 30 daralma yine öngörülüyor.) İndirimde artık son 12 gün. İndirimlerin de etkisiyle, birçok işletme yıllar sonra tekrardan kiralama yerine, bizzat araç satın almaya yöneldi. Bu arada; filo kiralama veya satın alma dışında son günlerde bir seçenek daha gündeme geldi: ‘Personelden araç kiralama’. Bu seçeneği tercih eden işletmeler; araç ihtiyacını çalışanlarının mülkiyetindeki araçları kiralayarak gideriyor. Çalışanına her ay kira bedeli ödüyor.Aslında öteden beri uygulayan bazı işletmeler olsa da, çalışanlarıyla daha önce böyle bir kiralama yapmamış işletmeler olayın vergisel yönünü de merak ediyor ve şu soruları soruyor: Çalışana ödenen kira bedeli gider yazılabilir mi? KDV si var mı, vergisel yükümlülükleri neler?”- Personele ödenecek kira bedelinin tamamı gider yazılabiliyor. Ayrıca şirketin (brüt kira üzerinden) yüzde 20 gelir vergisi (GV) stopajı ödenmesi gerekiyor.- Araç kira bedeli üzerinden yüzde 18 KDV hesaplanıp (2 no.lu KDV beyannamesiyle)  Maliye’ye ödenmesi gerekiyor. Araç kirası için ödenen KDV aynı zamanda, şirketin beyannamesinde (varsa) ödeyeceği KDV tutarından düşülebiliyor. - Otomobil için yapılan yakıt, bakım-onarım vb. masrafları gider yazılabiliyor.- Kira sözleşmesi düzenlendiğinde; kira bedeli üzerinden binde 1.89 oranında damga vergisi hesaplanması gerekiyor.Otomobilini, çalıştığı şirkete kiralayıp gelir elde eden personelin, ertesi yıl bu kira gelirini beyan etmesi de gerekebilir. Personelin; 2018’de elde edeceği kira geliri 34 bin lirayı aştığında, 2019 mart ayında (1-25 mart) beyanname vermesi gerekiyor. Ancak beyanname verecek olması vergi ödeyeceği anlamına da gelmiyor. Hatta vergi iadesi alanlar da olacaktır. Kira geliri yıllık 97.635 TL’yi aştığında ancak vergi ödemesi başlıyor. Bu tutardan daha az (34 bin liradan daha fazla) kira geliri elde edenler beyanname verecek olsa dahi vergi ödemeyecekler, üste vergi iadesi alacaklar. (Vergi hesaplaması gerçek gider-götürü gider tercihine göre değişebilecektir.)   SATIN ALINDIĞINDA VERGİSatın alma sırasında; binek oto veya diğer ticari otolar için faturada yazan ÖTV gider yazılabiliyor. Binek otoda ÖTV’ye ilaveten aracın KDV’si de gider yazılabiliyor. (Panelvan, kamyon gibi ticari araç KDV’si ise, işletmenin ödeyeceği KDV’den düşülebiliyor.) Binek oto alımında ödenen ÖTV ve KDV gider yazılmak yerine, istenirse otonun maliyetine de ilave edilebilir.Otomobilin; ÖTV ve KDV binmemiş çıplak bedeli de gider yazılabiliyor ancak bu gider beş yıla yayılmak zorunda. 2018 için kıst amortisman (1 Aralık’da alınan oto için 1 aylık gider), 2019 ve sonraki yıllar için tam amortisman (1 yıllık gider) ayrılarak gider yazılabilir. (1 Aralık’ta alınan aracın çıplak bedeli; binek otolar için son bir aya isabet eden kısmı kadar, ticari araçlarda ise 2018’in tamamı için 1 yıllık amortisman gideri yazılabilir.)",2024-10-15 10:59:48
Asgari ücretin işverene maliyeti ne olacak?,https://www.hurriyet.com.tr/yazarlar/ahmet-karabiyik/asgari-ucretin-isverene-maliyeti-ne-olacak-41048688,"İşçi temsilcileri; ilk aşamada taleplerinin halen net 1.603 lira olarak uygulanan asgari ücretin 2.200 lira seviyesine çıkarılması olduğunu söylüyor. İşveren temsilcisi ise 100 liralık desteğin bitmesi nedeniyle şu anda bile asgari ücretin işverene maliyeti yüzde 5 düzeyinde arttığını belirtiyor. 2018 için güncel asgari ücret net: 1.603 lira. İşçi ve işveren temsilcilerinin açıklamalarından yola çıkarak; 2019 için net asgari ücretin, ‘1.800 lira - 2.200 lira’ aralığında kesinleşeceği anlaşılıyor.Tablodan, 2018 asgari ücreti ve 2019’da olası asgari ücret örnekleri karşılaştırmalı olarak görülebilir. 2019’DA İŞVEREN MALİYETİ2018’de asgari ücretin işverene maliyeti; 100 liralık devlet desteği de düşüldükten sonra 2.284,66 liraya denk gelmekte. (Son üç ay için 100 lira devlet desteği de olmadığından 2.384,66 lira) Belirlenecek asgari ücrete (1.800 liradan, 2.200 liraya kadar) göre değişen işveren maliyetleri ise 2.678 lira ile 3.274 lira arasında değişmekte. İşverenin çalışana ödeyeceği net asgari ücret; misal 1.900 lira olduğunda, 927 lira da vergi ve sigorta primi olarak devlete ödenecek. Toplam işveren maliyeti bu durumda (1.900+927=) 2.827 lira olacaktır. AGİ TUTARI NE KADAR OLACAKEvli ve çocuklularda AGİ daha yüksek olduğundan net ele geçen maaş tablodaki tutarların da üzerine çıkıyor. İşverenler, çalışanların ücretleri üzerinden hesapladıkları vergiyi, AGİ kadar daha az ödüyorlar vergi dairesine. Hesaplanan AGİ’yi, çalışanlarına (net ücretlerine ilaveten) ödüyorlar. AGİ’nin hesabı, asgari ücret üzerinden yapılıyor. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor. (GVK Md. 32) 2018 için bu tutar bekâr bir çalışan için aylık 152,21 liraya denk gelmekte. 2019 için bekâr çalışanlara uygulanacak AGİ tutarı da asgari ücretin kesinleşmesiyle netleşecektir. (Tabloda olası asgari ücrete göre değişen AGİ tutarları görülebilir.) Asgari ücretin kesinleşmesi ile beraber eş ve çocuklardan dolayı çalışanların maaşlarının üzerine ne kadar AGİ artışı uygulanacağını ayrıca ele alacağız.",2024-10-15 10:59:50
Şirket içi suiistimaller nasıl tespit edilir?,https://www.hurriyet.com.tr/yazarlar/ahmet-karabiyik/sirket-ici-suiistimaller-nasil-tespit-edilir-41040960,"Binlerce mağazası olan market zincirinin, Bursa’daki deposunda tespit edilmiş kayıp mallar. Zincir marketin şubelerine teslim edilmek üzere kamyona yüklenen malları, şoför irsaliyede yazan noktalara teslim etmemiş. Çalıntı mallar, şoför tarafından başka kişilere satılarak mal bedelleri de cebe atılmış. Her patron-yönetici zaman zaman şu soruları soruyor: Olası suiistimaller için nasıl önlem alabilirim? Veya ‘aldığım önlemler yeterli mi?’ Bu tereddütleri gidermek için, ilaveten yeni soruların da cevaplanması gerekiyor. Şubeler arası mal sevkıyatı: Aynı şirketin şubeleri arasında faturalaşma olmadığından (irsaliye ile çıkış olur) aslında şirketin bünyesinden stok çıkışı da gerçekleşmez. (Şubeler arası stok transferi gerçekleşir.) Faturalaşma olmadığından sevk edilen malların bedeli, alacak (cari hesap, TL) haline de dönüşmez. Dolayısıyla müşteriye yapılmayıp; şirketin bir başka şubesine yapılan sevkıyatın, farklı bir gözle izlenmesi gerekir. Kontrolün sağlanması için netleşmesi gereken kritik konular şunlar. Bir şubeden; diğer bir şubenin stokuna gitmek üzere ‘yola çıkan mallar’, sistemden adetsel olarak izlenebiliyor mu? Mal alıcı şubeye teslim edilene kadar, gönderen şubenin ve şoförün bu stoktan sorumluluğu devam ediyor mu? Alıcı şubede irsaliye-mal kabul edilene kadar sorumluluğun devamı sağlanıyor mu? Kullanılan elektronik sistem-program otokontrole imkân sağlıyor mu?Müşterilere mal sevkıyatı: Şirketin kendi şubeleri arasındaki mal sevkıyatından farklı olarak; müşterilere mal sevkıyatında, önce miktarsal olarak malın teslimi, sonrasında da alacak tutarı (TL) cari hesaptan izlenir. İlk başta, ürünün süresinde müşteriye tesliminin sağlanmış olması gözetilirken, diğer yandan kesinleşen alacak tutarının belirlenmiş kriterlere (Birim fiyat, iskonto, alacak vadesi, tahsilat türü) uyumu da izlenir. Ve ayrıca; tüm süreçteki kritik görülen iş ve işlemlerin, ilgili çalışanların görev tanımlarında belirlenmiş olması da, kontrol sisteminin etkinliğini güçlendirecektir. İşletmelerin, büyüklüklerine, organizasyon yapılarına, sektörlerine, üretici-dağıtıcı-perakendeci olup olmadıklarına ve iş yapış şekillerine göre risklerin tespiti, iç kontrolün sağlanması farklılık gösterir. Ancak her durumda tüm işletmeler için; müşteri, tedarikçi, satın alma, satış gibi çokça ortak yön de var. Yalnız suiistimal konusu değil, süreçlerin etkin-verimli yönetimi, aksaklıkların, kayıpların erken tespiti ve minimize edilmesi gibi konularda çok sayıda soru da alıyoruz. İç kontrol ve iç denetime yönelik konuları, püf noktalarını, en çok merak edilen kritik konuları ilerki yazılarımızda ele alacağız. İşletmelerde, personelin zimmetine geçirdiği mal/ürünler gider de yazılamıyor. İşletme dışından kaynaklı hırsızlık yaşandığında da, mal/ürün kaybı oluştuğunda da fark etmiyor, kayıplar gider yazılamıyor. Çalınan mallardaki kayıplar bir yandan gider yazılamazken, diğer yandan bu malların alımı sırasında tedarikçiye ödenen KDV’de tekrar yük oluşturuyor. Çalınan mal için tedarikçiye ilk alımda ödenen KDV’nin de, Maliye’ye tekrardan beyan edilmesi/ödenmesi gerekiyor. Dolayısıyla hırsızlık nedeniyle yaşanan kayıplar işletmelerde yalnızca mal-varlık kaybına neden olmamakta, ilaveten daha fazla vergi ödemek gibi bir maliyet de oluşturmakta. Bu durumda; işletmeler için en iyi seçenek, mevcut kayıp-çalıntı risklerini değerlendirip, fiziki ve sistemsel önlemleri almak.EMNİYETİ SUİİSTİMAL SİGORTASIİşletme içi olası suiistimal risklerine karşı ‘emniyeti suiistimal sigorta poliçesi’ yaptırılması da mümkün. Nakit veya mal/ürün gibi kıymetlerin zimmete geçirilmesi vakası yaşandığında ‘emniyeti suiistimal sigortası’ yaptırmış işletmeler, zimmet nedeniyle oluşan kayıplarını poliçe kapsamında yer alan koşullar çerçevesinde sigorta şirketinden tazmin edebiliyorlar. Kayıp oluştuktan sonra durumu delillendiren belgelerle savcılığa suç duyurusunda bulunulmasının ardından sigorta şirketinden zararın tazmini istenebiliyor.",2024-10-15 10:59:52
Şeyma Subaşı nafaka için vergi ödeyecek mi?,https://www.hurriyet.com.tr/yazarlar/ahmet-karabiyik/seyma-subasi-nafaka-icin-vergi-odeyecek-mi-41034703,"Vergi mevzuatına göre; hemen hemen tüm elde edilen gelirler veya bağışlar vergiye tabi. Ancak gelirler için de, bağışlar için de, yasalarda tanımlı istisnalar da var.Nafaka da istisnalar arasında sayılıyor. Gelir Vergisi Kanunu’na (GVK) göre nafakalar vergiden istisna. (GVK Md. 25/8) Nafaka tutarının 125 bin lira değil, daha yüksek bir tutarda olması da sonucu değiştirmiyor, yine vergiye tabi değil.Veraset İntikal Vergisi (VİV) açısından da konuya bakalım. Hediye-bağış eşten alındığında değerinin, istisnayı (2018 için 4.656 lira) aşan kısmı için vergi hesaplanıyor. (VİV Md. 4/d) Vergi oranları yüzde 5’den başlayıp yüzde 15’e kadar yükseliyor. (VİV Md. 16)  (Ana, baba, eş ve çocuklar dışındaki kimselerden alınan bağış-hediye için tarife yüzde 10’dan başlayıp yüzde 30’a kadar yükseliyor.)Bağışı-hediyeyi alan için beyanname verme süresi bir ay.  (VİV Md. 9/2) Sonrasında ödeme, 3 yılda ve 6 taksitte (Mayıs ve kasım aylarında) yapılabiliyor. (VİV Md. 19) Ancak Şeyma Subaşı’nın alacağı nafakanın boşanma karşılığı tazminat olarak alınan ‘ivazlı bir intikal’ olduğu düşünüldüğünde Veraset İntikal Vergisi’nin ödenmesi de söz konusu olmayacaktır. LİSTENİN GEDİKLİSİ Nafaka için Şeyma Subaşı’nın vergi ödemesi gerekmiyor. Diğer yandan bu nafakayı ödeyecek Ali Acun Ilıcalı ise istikrarlı bir şekilde vergi rekortmenleri listesinde yer alıyor. Kısa bir süre önce açıklanan Türkiye geneli Gelir Vergisi (GV) rekortmenleri ilk 100 listesinde 42’nci sırada yer aldı. Acun, 2017 yılı için beyan ettiği geliri üzerinden 7 milyon 977 bin lira GV tahakkuk ettirdi. Acun, geçen yıl açıklanan 2016 GV listesine de 38’inci ( 7 milyon 230 bin lira) sıradan girmişti. Bir önceki yıl için (2015) ise; sıralamaya 7 milyon 644 bin lira vergi tahakkuku ile 25’inci sıradan dâhil olmuştu.Geçtiğimiz yıl eylül ayında Acun Ilıcalı ile Fransa’da görkemli bir düğünle evlenen Şeyma Subaşı, pazartesi günü 9 dakikada boşandı. Subaşı kızı ve kendisi için aylık 125 bin TL nafaka alacak. Taraflar birbirleri ve aileleri hakkında kesinlikle konuşmayacak.",2024-10-15 10:59:54
Geç ödemenin maliyeti arttı,https://www.hurriyet.com.tr/yazarlar/ahmet-karabiyik/gec-odemenin-maliyeti-artti-41033322,"Uzun süredir gecikme zammı oranı değişmemişti, 19 Ekim 2010 tarihinden itibaren aylık 1.40 oranı uygulanıyordu. 5 Eylül 2018’den itibaren gecikme zammının oranı aylık yüzde 2’ye yükseldi.Emlak vergisinin ilk taksiti (mart ayından) mayıs sonuna kadar ödenebiliyor. İkinci taksit içinse son 3 gün artık. 30 Kasım Cuma’ya kadar ödenmediğinde yüzde 2 oranında faiz işlemeye başlayacak. HANGİ İŞYERLERİ İÇİN VERGİ YOKİşyerlerine özel olarak; ilk olarak 2017’nin ikinci taksiti için bu vergi avantajı devreye alınmıştı. Emlak Vergisi Yasası’nda değişiklik yapılarak; organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalara daimi bina vergisi muafiyeti getirildi. Sayılan işyerlerinin emlak vergisi ödeme yükümlülükleri kaldırıldı. Ayrıca geçen yıl emlak vergisinin ikinci taksitini veya bu yılın ilk taksitini ödemişlerse işyerleri bu vergileri iade de alabilecekler. (7033 sayılı Kanun ile Emlak Vergisi Kanunu’nun daimi muaflıkları düzenleyen 4’üncü maddesine ilave yapılmıştı. 1 Temmuz 2017 tarihli Resmi Gazete) OSB’LERDEKİ ARSALAR İÇİNOrganize sanayi bölgelerinde (OSB) yer alan binalar için getirilen bina vergisi muafiyetinden yararlanan şirketler, bu binalar ile birlikte binaların üzerinde bulunduğu arsalar için de vergiden muaf olup olmadıkları konusunda tereddüt edebiliyor.Kiraya verilmemek şartıyla, OSB’lerdeki binalar daimi olarak bina vergisinden muaf tutuluyor. Ayrıca, OSB’de bulunan bir binayı çevreleyen ve kullanış tarzı itibarıyla bina ile birlik teşkil eden avlu, bahçe ve benzeri arsalar da binanın bütünleyicisi olması nedeniyle, bu muafiyetten yararlanabiliyor. OSB’ler de yer almasına rağmen, bir binayı çevrelemeyen ve kullanış tarzı itibarıyla bina ile birlik teşkil etmeyen arsalarsa, söz konusu muafiyetten yararlanamıyor. (Kocaeli Vergi Dairesi Başkanlığı, 08 Haziran 2018 Tarih ve 72839 Sayılı Özelge) HANGİ KONUTLAR İÇİN VERGİ YOK200 m2’yi geçmeyen tek konutu olan; 1-Ev hanımları ve işsizler, 2- Emekliler, 3- Engelliler, 4- Gaziler, 5-Şehitlerin dul ve yetimleri sıfır oranlı emlak vergisi avantajından yararlanabiliyor. Bu kişiler ilgili belediyelere başvurduklarında emlak vergisi ödeme yükümlülükleri kalkıyor. KONUT GÖRÜNEN İŞYERLERİKonut olarak kullanılmasına rağmen, belediyeye ilk bildirimi işyeri olarak yapılmış gayrimenkuller olabiliyor. Bu durumda iki kat fazla emlak vergisi ödenmiş oluyor. Gayrimenkulün rayiç değeri üzerinden; konutlar için binde bir, işyerleri için binde 2 emlak vergisi ödeniyor. (Oranlar; konutlar için de, işyerleri için de büyükşehir belediye sınırları ve mücavir alanları içinde yüzde 100 artırımlı uygulanmakta.) Benzer durumda olan mükellefler; yüksek oranlı emlak vergisi ödemek yerine ilgili belediyeye başvurarak, fiilen konut olarak kullandıkları mülkleri için düşük oranlı (konut) emlak vergisi ödeyebilirler. ( İstanbul Vergi Dairesi Başkanlığı, 14 Kasım 2017 tarih ve 455314 sayılı özelge) Gayrimenkulün kaydı belediyede konut olarak görünmesine rağmen aslında işyeri olarak kullanılan mülkler de olabiliyor. Bu durumda da yüksek oranlı (işyeri) emlak vergisi ödenmesi gerekiyor. Günlük-saatlik kiralama yapılan konutlar bu durumda mesela. Her ne kadar konut olarak kayıtlarda görünse de, fiziki olarak işyeri olarak kullanılan günlük-saatlik kiralanan mülkler için yüksek oranlı (işyeri) emlak vergisi ödenmesi gerekir. (İzmir Vergi Dairesi Başkanlığı, 05 Şubat 2018 tarih ve 56068 sayılı özelge).",2024-10-15 10:59:55
Daldaki 2.014 lira mı fondaki 1.410 lira mı?,https://www.hurriyet.com.tr/yazarlar/ahmet-karabiyik/daldaki-2-014-lira-mi-fondaki-1-410-lira-mi-41025626,"ASGARİ ücretli bir çalışanın kıdem tazminatı örneği için bu tutar yıllık 2.029 lira. Damga vergisi de düşüldüğünde 2.014 liraya denk geliyor. Kıdem tazminatının tavanını aşan ücrete sahip çalışanlarsa, her bir yıl için tavan tutarı (5.434,42 TL)  kadar kıdem tazminatını hak ediyorlar. Mevcut uygulamadaki en önemli koşulu da hatırlayalım: ‘Çalışan, kendi isteğiyle işten ayrıldığında tazminat alamıyor. (İstifa etmesine rağmen hangi çalışanların tazminat alabileceğini aşağıda ayrıca açıklıyoruz.)Yeni ekonomi programında ‘sosyal tarafların mutabakatıyla’ değiştirileceği açıklanan ‘yeni kıdem tazminatında’ ise ‘kendi isteğiyle işten ayrılan çalışanlara da’ kıdem tazminatı ödeneceği anlaşılıyor... Ancak; bu kez de her bir çalışma yılı için hesaplanacak tazminat tutarının azalacağı konuşuluyor... Yeni kıdem tazminatına ilişkin basına yansıyan bilgilerde; her bir çalışma yılı için, bir aylık ücret kadar değil, 21 günlük ücret kadar tazminat hesaplanacağından bahsediliyor. 21 günlük brüt asgari ücret de, güncelde (Damga vergisi düştükten sonra)  net 1.410 liraya denk geliyor.Dolayısıyla; mevcut tazminat hakkı için ‘daldaki 2.014 lira’ ve taslak kıdem tazminatı için ‘fondaki 1.410 lira’ demek yanlış olmayacak. Yeni kıdem tazminatı, tabii ki başka değişiklikler de getirecek. Olası değişiklikleri sırasıyla ele alalım.1- Çalışanın hak ettiği tazminatı işvereni değil, devlet-fon ödeyecek. Ödeme zorluğuna düşen işverenden alınamayan kıdem tazminatı vakaları ortadan kalkacak.2- Çalışanlar fonda biriken tazminat tutarlarını, her an fonun internet sitesinden görebilecekler.3- Mevcut uygulamaya göre; bir işyerinden ayrıldığında kıdem tazminatı alınmamışsa işçi için bu hak yanıyor, sonraki işyerinden tazminat alınsa bile yalnız son dönem (son işyerindeki) çalışması tazminat hesabında dikkate alınıyor. Yeni uygulamada; her bir işyerindeki çalışma süresi karşılığı için fonda birikim olacağından tüm çalışma süresi için tazminat ödenebilecek.4- Biriken fon tutarı ve fondan çekiş hakkı: Her bir çalışma dönemi için çalışan adına fona para yatacağından, işçi için bu tutar üzerinden tazminat birikimi de (ve neması) oluşacak. Ancak; biriken tutarların çalışana ödenmesi için hangi koşullar olacak, şu an net değil.  (en az 10 yıllık çalışma süresi, konut almak amacıyla çekiş hakkı, kendi isteğiyle ayrıldığında da ödenmesi gibi...)5- İşveren; her ay her çalışanı için tazminat fonuna, brüt ücretin yüzde 5.83’nü yatırmak zorunda olacak. Çalışanlara her bir çalışma yılı için, 21 günlük ücreti kadar tazminat ödenebilmesi için, çalışılan her ayda ücretin yüzde 5.83’nün fona yatırılması gerekir. Bir aylık ücret tutarında tazminat hesabı söz konusu olduğunda ise ücretin yüzde 8.33’nün her ay fona yatırılması gerekir. (Asgari ücret örneği üzerinden; güncelde yüzde 8.33’ü, 169 liralık, yüzde 5.83’ü ise 118 liralık fon kesintisi yapılacağı anlamına geliyor.)6- Yeni yasa yürürlüğe girmeden önceki döneme ait hesaplanacak kıdem tazminatları için işverenin önüne iki seçenek sunulması muhtemel. Ya geçmiş dönem kıdem tazminatları tutarı hesaplanıp işçiler adına fona yatırılacak veya geçmiş dönem için şu an geçerli mevzuata göre ödeme şartları oluştuğunda direkt çalışana ödeme yapılacak.Kıdem tazminatı gibi çalışma hayatının tümünü, işçisi işvereni milyonları ilgilendiren bir konuda hükümetle; işçi ve işveren temsilcileri arasında uzun tartışmalar olacaktır. Belli ki; yukarıda saydığımız ilk üç madde için sosyal taraflar hızla mutabakata varabilecekken, sonraki üç madde içinse çetin müzakereler yaşanacaktır.İSTİFA EDEN DE TAZMİNAT ALABİLİRMevcut yasaya göre; işçinin kendi isteğiyle işten ayrılmasına rağmen kıdem tazminatına hak kazandığı durumlar da var:- Erkek işçinin askerlik hizmeti nedeniyle, kadın işçinin evliliği nedeniyle,- Yaşlılık, emeklilik veya malûllük aylığı almak amacıyla,- İşçi tarafından sağlık, ahlak ve iyi niyet kurallarına aykırılık veya işyerinde işin durması benzeri nedenlerle,- En az 15 yıl sigortalı olan çalışanların SGK’dan alınacak “Kıdem Tazminatı alabilir” yazısı ile (08.09.1999 tarihinden önce işe girmiş olmalı ve 3600 prim günü şartıyla..) çalışan kendi işten ayrılsa da kıdem tazminatını işvereninden alabiliyor.Ayrıca işçinin ölümü nedeniyle de kıdem tazminatı (mirasçılarına) ödenir. Çalışanın ahlak ve iyi niyet kurallarına aykırı davranışları nedenleriyle iş sözleşmesi sona erdiğinde ise işveren için kıdem tazminatı ödemesi söz konusu olmuyor.Çalışanların; 2018 yılında mevcut uygulamaya göre ve farklı ücretlere göre alınabilecek tazminat tutarları tablodan görülebilir.",2024-10-15 10:59:58
Bahşişin riski ve vergisi,https://www.hurriyet.com.tr/yazarlar/ahmet-karabiyik/bahsisin-riski-ve-vergisi-41018460,"İngiliz konsolosluğunda çalışan özel güvenlikçi; konsoloslukta yapılan düğünlerde, düğün sahiplerinden bahşiş alıyor ve vardiya arkadaşlarıyla da bu paraları paylaşıyor. Ancak şikayet üzerine bu bahşişler yüzünden işinden de oluyor. İşveren, çalışanın işine son verirken haklı nedeni olduğunu belirterek kıdem ve ihbar tazminatını da ödemiyor. Konu mahkemeye taşınıyor. İlk mahkemede işveren haklı bulunsa da, konu Yargıtay’a taşınınca işverenin haklı nedeni olmadığı, dolayısıyla kıdem ve ihbar tazminatının ödenmesine karar veriliyor. Yargıtay kararında, “feshe konu edilen paranın Türk örf ve adetlerine göre alındığını, bunun düğün sahibinin de kabulünde olduğu” belirtiliyor. Ayrıca “Davacının davranışlarının işverence imzalatılan hediye kabul yasağı bildirisine aykırı olmadığı ve güvenin kötüye kullanılması niteliği taşımadığı, davacının doğruluk ve bağlılığa uymayan bir davranış içerisinde bulunduğunun kanıtlanmadığı” belirtiliyor. Bahşiş aldı diye bir çalışanın işine son verilmesi haksız bulunuyor özetle. Bahşişin vergisel yönü de var bu arada. Veren açısından da, alan açısından da. Sırasıyla göz atalım. VERGİSİ VAR MI?Bahşişi veren açısından: Birçok işletme yöneticisi veya çalışanı işle ilgili seyahatleri sırasında veya temsil amaçlı olarak iş yemeklerine katıldığında, yemek bedeli karşılığı şirket adına fatura temin eder. Yemek bedelinin dışında çoğu zaman ilaveten servis yapan garsonlara bahşiş de verilir. Yemek bedelinin gider yazılmasında tereddüt yokken verilen bahşişlerin gider yazılıp yazılamayacağı konusunda tereddüt oluşabiliyor ve tabi ki Maliye’nin görüşü merak ediliyor. Maliye; garsonlara ödenen bahşişleri, ticari kazancın elde edilmesi ve idame ettirilmesiyle doğrudan ilgili görmediğinden ve yapılacak ödemenin zorunlu olmamasından dolayı bu harcamaların gider yazılamayacağını belirtiyor. (Büyük Mükellefler Vergi Dairesi Başkanlığı, 16 Ocak 2012 tarih ve 23 Sayılı Özelge) Bahşişi alan açısından: Otel, restoran, lokanta vb. yerlerde çalışan garsonlar, verdikleri hizmetin karşılığı, müşteri memnuniyetinin sonucu olarak bahşiş alındığında da vergisel boyutu merak ediliyor. Çoğu işletmede garsonlar işletmenin bordrosunda kayıtlılar, dolayısıyla bir işverene tabi ve işyerine bağlı olarak çalışıyorlar. Söz konusu işyerlerinde garsonlara yapılan bahşiş ödemelerinin ücret olarak kabul edilip ücretin yıl içi büyüklüğüne-vergi dilimlerine göre yüzde 15 ila 35 arasında vergilendirilmesi gerekiyor. (İstanbul Vergi Dairesi Başkanlığı, 02 Ağustos 2013 tarih ve 1166 sayılı Özelge) İşletme bordrosunda kayıtlı olmadan çalışma da olabiliyor. Otel, gazino, lokanta ve kulüplerde fiilen çalışan ancak bu işletmelerden hiçbir ücret almadan yalnızca müşterilerden bahşiş alarak gelir elde eden çalışanlar da olabiliyor. İşverenden ücret alınmazken, yalnızca müşteriden servis, garson ücreti ve bahşiş gibi gelir elde ediliyor. Maliye, bu tip bahşiş olarak elde edilen gelirlerin, ‘diğer ücret’ olarak ve vergi karnesinin ilgili vergi dairesine ibrazı suretiyle vergilendirileceğini belirtiyor.",2024-10-15 10:59:59
Kıvanç Tatlıtuğ vergide Cem Yılmaz’ı geçti,https://www.hurriyet.com.tr/yazarlar/ahmet-karabiyik/kivanc-tatlitug-vergide-cem-yilmazi-gecti-41010900,"Önceden; İstanbul Vergi Dairesi Başkanlığı’nın internet sitesinde de (ivdb.gov.tr) yalnız İstanbul için vergi rekortmenleri listeleri açıklanırdı. Hatta mesleklere göre de sınıflandırılıp ayrıca listelenirdi. Avukatlar, doktorlar, mali müşavirler ve sanatçılar gibi... En çok ilgi çeken tabii ki sanatçılar arasında kimlerin en yüksek gelir vergisi (GV) ödediğiydi. İlk üçteki isimler değişmiyordu. İVDB’nin İstanbul için açıkladığı son iki yılda (2013 ve 2014) sanatçılar sıralaması ‘1-Ali Acun Ilıcalı, 2-Cem Yılmaz, 3-Kıvanç Tatlıtuğ’ şeklindeydi...Sanatçılar artık, Türkiye geneli gelir vergisi sıralamasında, ilk 100’e girmişse görülebiliyor... Acun, geçen yıl açıklanan 2016 GV listesinde 38’inci ( 7 milyon 230 bin lira), Cem ise (4 milyon 712 bin lira) 89’uncuydu. Bu yıl açıklanan ilk 100 listesinde Kıvanç’ın, Cem’i ilk kez geçtiği görülüyor. Kıvanç bu yıl Türkiye ilk 100 listesine, 93’üncü sıradan ve 4 milyon 816 bin liralık GV tahakkuk tutarı ile girmiş. (Cem Yılmaz’ın, bu yıl ismi gizlenen rekortmenler arasında olması da ayrı bir ihtimal.)Acun Ilıcalı ise Türkiye ilk 100 listesinde bu yıl 42.nci sırada... 2017 yılı için beyan ettiği geliri üzerinden 7 milyon 977 bin lira GV tahakkuk etmiş.Gururla kazancını beyan eden rekortmenlerimizin, vergilendirilmiş bol kazançlarının artarak devam etmesini diliyoruz...REKORTMENLER GİZLİTürkiye geneli ilk 100’e giren GV rekortmenler listesinde isimlerini gizleyenlerin sayısı oldukça dikkat çekiyor. İlk 10’a girenlerden üçünün, ilk 20’ye girenlerden 11’nin ve toplamda 53 kişinin isimleri ve kazançları listede yer almıyor.Geçen yıl kurumlar vergisi ilk 100 listesinin şampiyonu da adını gizli tutmuştu. Hürriyet Ekonomi Müdürü Sefer Levent ‘mahcup rekortmenin’ izini sürmüş ve ertesi gün gizli rekortmenin Botaş olduğunu yazmıştı.Sefer Levent; aynı zamanda, özellikle şahısların neden bu gizliliğe ihtiyaç duyabileceklerine yönelik tahminlerini de sıralamıştı.Mütevazı görünmek isteyip, kamuoyunda ön plana çıkmaktan çekinenler,Eş, dost ve akrabanın, “borç istemesinden” uzak durmak isteyenler,Dernek, vakıf ve benzeri yerlerin davetiye satışı, bağış gibi aramalarına muhatap olmamak,Hırsızlık, şantaj, terör gibi sevimsiz olaylara muhatap olmaktan kaçınmak,Çalışanlardan gelebilecek zam talebi,Vergi şampiyonluğu sıralamasında bir önceki yıla göre sıra dışı aşağı ya da yukarı yönde hareket edenler. Buna ani zenginleşme ya da fakirleşme de diyebiliriz...İLK 10’UN 9’U BANKAGeçen yılın şampiyonu Botaş bu yıl yine ilk 10’da, ancak 9’uncu sırada. Botaş’ın üstündeki 8 şirket de bankacı. 10’uncu sırada ise Türk Telekomünikasyon A.Ş. var. Türkiye geneli 2017 yılı vergilendirme dönemi toplam kurumlar vergisi beyanlarında yaklaşık yüzde 30 artış gerçekleşmiş... Bir önceki yıla (Nisan 2016) göre, beyan edilen (Nisan 2017) matrah toplamında yüzde 29.41; tahakkuk eden vergi toplamında yüzde 28.75 oranında artış gerçekleşmiş.Rekortmen şirketlerin vergilendirilmiş kazançlarının artarak devam etmesini dilerken diğer yandan önemli bir hatırlatma da bulunalım. 2017 hesap yılı için şirketler, kurumlar vergisi hesaplarını kazançlarının yüzde 20’si üzerinden hesapladılar. Ancak önümüzdeki yıldan itibaren verilecek beyannamelerde -geçici olarak- üç yıl boyunca kurumlar vergisi oranı yüzde 20 yerine yüzde 22 oranında uygulanacak. 2018, 2019 ve 2020 hesap dönemleri için üç yıl boyunca bu yeni oran (yüzde 22) geçerli olacak. (Kurumlar Vergisi Kanunu, Geçici Md. 10. )",2024-10-15 11:00:01
"Mülk sahibi olmadan önce, olduktan sonra",https://www.hurriyet.com.tr/yazarlar/ahmet-karabiyik/mulk-sahibi-olmadan-once-olduktan-sonra-41003508,"Peki, mülk edinme sonrası... Mal sahibi olduktan sonra da yeni yükümlülükler başlıyor. Kira geliri elde ediliyorsa ertesi yıl mart ayında Maliye’ye beyanname verilmesi gerekiyor. Kira geliri elde edilsin veya edilmesin her durumda belediyeye ( mayıs sonuna ve kasım sonuna kadar iki taksitte) emlak vergisi ödenmesi gerekiyor. Gelir vergisi olsun, emlak vergisi olsun rutin, her yıl tekrarlanan yükümlülükler… Bir de bu yıla özel; yaklaşık 14 milyon başvuru beklenen imar barışı konusu var.Bu üç yükümlülüğün de en çok merak edilen kritik noktalarını sırasıyla ele alalım...EMLAK VERGİSİEmlak vergisi mükellefleri; konutun emlak vergi değeri üzerinden binde 1 oranında (büyükşehirlerde binde 2) her yıl iki taksitle (Mayıs ve kasım aylarının sonuna kadar) ilgili belediyelere ödeme yapmakta. 200 m2’yi geçmeyen tek konutu olan;  1-Ev hanımları ve işsizler, 2- Emekliler 3- Engelliler, 4- Gaziler, 5-Şehitlerin dul ve yetimleri sıfır oranlı emlak vergisi avantajından yararlanabiliyor. Bu kişiler ilgili belediyelere başvurduklarında emlak vergisi ödeme yükümlülükleri kalkıyor.   GELİR VERGİSİ2018’de yıl boyunca toplamda 4.400 liraya kadar konut kirası elde edenler  (1-25 Mart 2019) beyanname vermeyecek. Dolayısıyla vergi de ödemeyecekler. 2018’de net 27.200 lira, brüt 34.000 liradan fazla işyeri kira geliri elde edenler beyanname (1-25 Mart 2019) verecek (GVK Md. 86/1-c). Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2018 gelirleri için 1.800 lira (GVK Md. 86/1-d).İMAR BARIŞIİmar barışı başvurusu için normalde bugün son gündü. Yazıyı (dün) gazeteye gönderdiğim an itibariyle henüz resmileşmemişti. Ancak, Çevre ve Şehircilik Bakın Murat Kurum’un “başvuru süresini 31 Aralık 2018 tarihine kadar uzatmayı hedefliyoruz” şeklinde açıklaması olmuştu. Dolayısıyla imar barışı başvuru süresinin yılsonuna kadar uzatılmaması artık sürpriz olacaktır.   İmar barışı yasası ile vatandaşa özet olarak şu söyleniyor. “Konut olsun, işyeri olsun, eğer gayrimenkulün tapu ve belediye kayıtlarında görünen durumu ile fiili durumu arasında uyumsuzluk varsa bunu giderelim.” Binanın; emlak vergi (arsa) değeri ile yapının yaklaşık maliyet bedelinin toplamı üzerinden, konut için yüzde 3, işyeri için yüzde 5 ödeme yapan vatandaşlar ‘Yapı Kayıt Belgesi’ alarak taşınmazını binasını kaçak durumundan kurtarabiliyor. Başvurular; Çevre ve Şehircilik İl Müdürlüklerine yapılabildiği gibi e-devletten de başvurulabiliyor.  Yapı Kayıt Belgesini temin eden mülk sahiplerinin aynı tutarda (yüzde 3 veya yüzde 5) bir bedel daha ödeyerek (daha önce tapuda arsa olarak görünen konut veya işyerleri) binaları için cins değişikliği yapabilirler.   İmar barışı hakkındaki tüm mevzuat ve bakanlığın açıklamaları vergidoktoru.com.tr adresinden görülebilir.Mülk sahiplerinin; emlak vergisi hakkında da, kira geliri üzerinden ödenen gelir vergisi hakkında da merak ettiği ayrıntılar olabiliyor. Milyonlarca kişiyi ilgilendiren bu iki vergiye ilişkin vatandaşın Maliye’ye sorduğu sorulara verilen cevaplar (özelge örnekleri) vergidoktoru.com.tr internet adresinden görülebilir.",2024-10-15 11:00:05
Son 3 ayda asgari ücret hesabı nasıl değişecek?,https://www.hurriyet.com.tr/yazarlar/ahmet-karabiyik/son-3-ayda-asgari-ucret-hesabi-nasil-degisecek-40996473,"Diğer bir konu da; asgari ücretlinin net ücretinden kesilen gelir vergisindeki (GV) artış... Aslında eylülde başladı artış... İlk sekiz ay için asgari ücretlinin brütünden 258.76 lira GV kesilirken, eylülde 295.05 lira kesildi. Ekim (ve kasım, aralık) bordroları yapılırken ise vergi 345.02 liraya yükselecek. Vergideki bu artış normalde, asgari ücretli çalışanın net maaşını düşürür. İlk sekiz ayda 1.603 lira olarak hesaplanan net asgari ücretin, normalde eylülde net 1.566.84 lira olarak, yılın son üç ayında ise net 1.516.87 lira olarak hesaplanması gerekir. Ancak asgari geçim indirimi (AGİ) artışı yapılarak çalışanın net ücretinin 1.603 lirada kalması sağlanıyor. Tabloda ‘ilk 8 ay için’, ‘eylül için’ ve ‘son üç ay için’ asgari ücretteki değişim ayrıntılı olarak görülebilir...Benzer durum 2016’nın son üç ayında ve 2017’nin son dört ayında da yaşanmıştı. Vergideki artışlardan dolayı, asgari ücretlinin net maaşı açıklanan değerlerin altına düşecekken, AGİ’de artış uygulaması yoluyla müdahale edilerek net ücretin yıl boyu aynı kalması sağlanmıştı. (2016’da net 1.300 lira, 2017’de net 1.404 lira asgari ücretin korunması için, GVK Geçici Md. 86 ve Geçici Md.87 ile AGİ artışı yapılmıştı.)Bu kez geçici madde ile değil; GVK’ da kalıcı düzenleme yapılarak asgari ücretli çalışanların GV dilim artışından etkilenmeden yıl boyu aynı net maaşı alabilmesi sağlandı. (27 Mart 2018’de Resmi Gazete’de yayımlanan 7103 sayılı kanunla, GVK Md. 32’ye ilave yapılarak...)AGİ’deki artış yoluyla, vergideki artış (net maaştaki düşüş) telafi edildiğinde, işverene yansıyan bir maliyet artışı da yaşanmıyor.AGİ NET ÜCRETİ NASIL ARTTIRIYOR? Evli ve çocuklularda AGİ daha yüksek olduğundan net ele geçen maaş 1.603 liranın da üzerine çıkıyor. İşverenler, çalışanların ücretleri üzerinden hesapladıkları vergiyi, AGİ kadar daha az ödüyorlar vergi dairesine. Hesaplanan AGİ’yi, çalışanlarına (net ücretlerine ilaveten) ödüyorlar. AGİ’nin hesabı, asgari ücret üzerinden yapılıyor. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor.  (GVK Md. 32) 2018 için bu tutar bekâr bir çalışan için aylık 152,21 liraya denk gelmekte. ‘Çalışmayan eş’ ve çocuklardan dolayı çalışanlara ilave olarak ödenecek AGİ tutarları Tablo 2’den görülebilir.",2024-10-15 11:00:07
İşverenler çalışanlarının bilgisayarını inceleyebilir mi?,https://www.hurriyet.com.tr/yazarlar/ahmet-karabiyik/isverenler-calisanlarinin-bilgisayarini-inceleyebilir-mi-40989027,"Yönetim çarpıcı açıklamalar yaptı... Üzerinden bir hafta geçti, ancak Fenerbahçe’de sular henüz durulmadı... Sezona yeni teknik direktör ve 11 futbolcu transferiyle başlayan Fenerbahçe’de, beklenmeyen puan kayıpları son bulmadıkça tartışmaların daha da devam edeceği anlaşılıyor...Bu tartışmalarda en çok ‘kulüp dışına bilgi sızdırıldığı’ iddiası dikkat çekti. Araştırma sonucunda; işine son verilen antrenörlerin kulüp e-posta adreslerinden (fenerbahce.org) özel e-posta adreslerine (gmail.com) kulübe özel veri ve istatistiklerin gönderildiğini bizzat Başkan Ali Koç açıkladı...Açıklamalardan; kulüp içinde kapsamlı bir iç denetim yapıldığı ve inceleme sonuçlarına göre bu bulgulara ulaşıldığı anlaşılıyor...İçerden bilgi sızdırma vakaları ve kurum içi incelemeler şirketlerin de gündemine gelebiliyor. Ardından şu iki soru da soruluyor tabiatıyla.İşletmeler; çalışanlarının kullandıkları bilgisayarları üzerinde, onların bilgisi olmadan inceleme yapabilir mi? Yargı, işverenlerin yapmış oldukları incelemeleri nasıl değerlendiriyor? Yargıtay kararlarında; tereddüte yer vermeyecek şekilde işverenin bilgisayar ve elektronik postalar üzerinde denetleme yetkisi olduğu vurgulanıyor: 22’nci Hukuk Dairesi’nin 3 Mayıs 2016 tarihli kararında konu şu şekilde belirtilmiş: “... görevi gereği işverenin işlerini yürütmesi için kendisine (çalışana) verilen bilgisayar üzerinde davalı şirketin inceleme yaptırdığı anlaşılmaktadır. İşverenin kendisine ait bilgisayar ve elektronik posta adresleri ile bu adreslere gelen elektronik postaları her zaman denetleme yetkisi bulunmaktadır. Kaldı ki, davacı işçinin özel işleri için işverenin izni olmadan bilgisayarı kullanması kabul edilemez. Bu sebeplerle, davalı işverenin bilgisayar verilerine delil olarak dayanmasında hukuka aykırılık bulunmamaktadır.” (E. 2016/6321, K. 2016/13143) Yargıtay 9’uncu Hukuk Dairesi’de aynı yönde kararını açıklıyor. 13 Aralık 2010 tarihli kararda “…görevi gereği işverenin işlerini yürütmesi için kendisine verilen bilgisayar ve e-mail adreslerini kullanarak iş akdi daha önce feshedilen S. A. ile işle ilgili olmayan elektronik yazışmalar yaptığı, bu yazışmalar sırasında işverenin şahsına yönelik hakaret niteliğinde sözler sarf ettiği işyeri sırrı sayılabilecek konularda da yazışmalar yaptığı anlaşılmıştır.İşverenin kendisine ait bilgisayar ve e-mail adresleri ile bu adreslere gelen e-postaları her zaman denetleme yetkisi bulunmaktadır. Davalı işverene ait bilgisayarları ve e-mail adreslerini özel yazışmalarda kullanıp işverene hakaret niteliğinde sözler sarf etmenin, işveren açısından 4857 sayılı Yasanın 25 II-b. maddesi uyarınca sataşma niteliğinde haklı fesih nedeni oluşturacağı anlaşılmakla davacının ihbar ve kıdem tazminatı taleplerinin reddi yerine yazılı gerekçe ile kabulü hatalı olup bozmayı gerektirmiştir.” (E. 2009/447, K. 2010/37516) Şirketlerin; iş sözleşmelerinde, şirket içi yönetmeliklerde, ‘çalışanlara iş amaçlı kullanım için tahsis edilen şirket bilgisayarları üzerinde işverenin gerektiğinde inceleme hakkının olduğu’ yazılı olarak da bildirilmiş olması gerekiyor.",2024-10-15 11:00:08
"İstifa da değil, işten çıkarma da değil… Üçüncü yol: ‘İkale’",https://www.hurriyet.com.tr/yazarlar/ahmet-karabiyik/istifa-da-degil-isten-cikarma-da-degil-ucuncu-yol-ikale-40981980,"Çalışan istifa etmiyor, işveren işten çıkarmıyor, ‘Karşılıklı anlaşılarak iş sözleşmesi sonlanıyor.’ Bu üçüncü yöntemle de; yani ikale sözleşmesi imzalanarak da, çalışan ve işveren anlaşarak, iş sözleşmesine son verebiliyor.Aslında İş Kanunu’nda ‘ikale’ sözleşmesinden bahsedilmiyor. Gelir Vergisi Kanunu’nda da (GVK) yakın bir zaman öncesine kadar ‘ikale’ geçmiyordu. (27.3.2018 tarihli Resmi Gazete ’de yayımlanan 7103 sayılı yasa ile GVK Md. 25 ve Md. 61’de artık ikaleden bahsediliyor) Uygulamada ise öteden beri işveren ve çalışan ikale sözleşmesi imzalayabiliyor.İkale’de iki kritik konu var... İlki: İkale yoluyla iş sözleşmesi sonlandığında çalışana hangi ödemeler yapılacak? İkincisi: Ödenecek bu kalemlerden ne kadar vergi kesilecek?Birinci konudan; yani ‘ikale sonucunda çalışana hangi tazminatların ödeneceği?’ konusundan başlayalım...Yargı kararlarına göre; ikale sözleşmesiyle çalışana kıdem ve ihbar tazminatları ödense bile ilaveten  (ikale talebi de işverenden gelmişse) makul yarar içerecek bir tutarda ödeme yapılması da gerekiyor. Yakın tarihli bir kararda makul yarar şu şekilde belirtiliyor: “Fesih talebinin işverenden gelmesi durumunda makul yarar, davacı işçinin fesih sonrasında elde edeceği maddi değerler ile yerleşik içtihatlarımıza göre 4 aylık ücret tutarını karşılaması gerekmekte olup, ikale sözleşmesi ile davacıya 2 aylık ücret ödemesi yapılmış olup, makul yarar sağlanamadığı...” (Yargıtay 9. Hukuk Dairesi, E. 2017/23432, K. 2018/8361, T. 11.4.2018) Makul yarar aranmasının nedeni; çalışanın ikale sözleşmesi imzalamasıyla işsizlik sigortasından yararlanma hakkı da kalmıyor, iş güvencesi hükümlerinden (4-8 aylık ücret tutarında hesaplanan işe başlatmama tazminatı gibi) yararlanma hakkı da kalmıyor. İş güvencesi hükümlerinden yararlanabilmek için; ‘çalışanın en az 6 aylık kıdemi olması’ ve ‘çalışılan işyerinde en az 30 işçinin çalışıyor olması’ gibi kriterler gerektiğini de ayrıca belirtelim. (İş Kanunu Md. 18) İkale talebi eğer işçiden gelmişse çalışana yalnız kıdem ve ihbar tazminatının ödenmesi yeterli görülebiliyor.  Yargıtay’ın 19 Mart 2018 tarihli kararında konu şu şekilde açıklanıyor: “İş yeri kayıtlarından yapılan bu ödemenin kıdem ve ihbar tazminatını karşılar nitelikte olduğunun anlaşıldığı, ikale teklifinin davacı işçiden gelmesi sebebiyle de, geçerlilik koşullarının oluştuğu tespit edildiğinden, ikale sözleşmesi yolu ile iş sözleşmesi sona eren davacı işçinin iş güvencesi hükümlerinden yararlanması söz konusu olmayacağından...” (Yargıtay 9. Hukuk Dairesi, E. 2018/505, K. 2018/5425)İş sözleşmesi sonlanırken; çalışan için veya işveren için haklı neden söz konusu olduğunda tazminat ve diğer ödemelere ilişkin hesaplamaların ayrıca değerlendirmesi de gerekecektir. İkale de diğer bir önemli unsur da “işçinin iradesinin fesada uğratılmamış olması” yani baskı altında sözleşmenin imzalanmamış olması...Şimdi ikale sözleşmesiyle yapılacak ödemelerin vergilendirilmesine bakalım...Çalışanlara; işten ayrılma, emekli olma, dava açılmaması vb. nedenlerle karşılıklı sonlandırma sözleşmesi kapsamında iş kaybı tazminatı, iş sonu tazminatı, iş güvencesi tazminatı gibi ödemeler yapılabiliyor. Bu durumda; ödenecek -kıdem tazminatı dahil toplam tutarın- kıdem tazminatı tavanı kadar kısmı için gelir vergisi hesaplanmayacak.  İstisna olacak. Sayılan bu ödemeler toplamının istisnayı aşan kısmı-tutarı, ücret olarak gelir vergisine tabi tutulacak.Yeni uygulamanın nasıl olacağını Maliye, Gelir Vergisi Genel Tebliği (Seri No: 303) ile açıkladı… Hesaplamaya ilişkin bir örnek de (Tebliğde geçen) aşağıda yer almakta. Tebliğdeki örnek 2018’in ilk 6 ayına ilişkin olduğundan ve hesaplamada ilk 6 aylık kıdem tazminatı tavanı (5.001,76TL)  dikkate alındığından, güncel kıdem tazminatı tavanı (5.434,42 TL) ayrıca dikkate alınmalı.İKALE SÖZLEŞMESİ İÇİN VERGİ HESAPLAMA ÖRNEĞİÖrnek : Ç A.Ş.’de 10 yıl süreyle çalıştıktan sonra 12/1/2018 tarihinde işten ayrılan Bay H’ye, işvereni tarafından 1475 sayılı Kanun uyarınca, kıdem tazminatına esas ücreti olan 3.000 TL üzerinden 30.000 TL kıdem tazminatı ile karşılıklı sonlandırma sözleşmesine (ikale) istinaden 50.000 TL iş güvencesi tazminatı olmak üzere toplam 80.000 TL ödeme yapılmıştır. 2/1/2018 tarihi itibariyle 657 sayılı Kanuna tabi en yüksek Devlet memuruna bir hizmet yılı için ödenecek azami emekli ikramiyesi tutarı 5.001,76 TL dir.Bay H’ye yapılan 80.000 TL lik ödemenin gelir vergisinden istisna edilecek tutarı aşağıdaki gibi olacaktır.Kıdem tazminatı tutarı 30.000,00 TLİş güvencesi tazminatı 50.000,00 TLÖdenen toplam tutar 80.000,00 TLVergiden istisna edilecek tutar (5.001,76x10=) 50.017,60 TLVergiye tabi tutar (80.000-50.017,60=) 29.982,40 TL",2024-10-15 11:00:10
Otomobilde ÖTV ve KDV hesabı,https://www.hurriyet.com.tr/yazarlar/ahmet-karabiyik/otomobilde-otv-ve-kdv-hesabi-40974839,"Hangi satış fiyatına sahip otomobil için hangi oranda ÖTV ödeneceği aşağıdaki tablodan görülebilir. Örneğin; Motor silindir hacmi 1600 cm³’ü geçmeyen, vergiler (ÖTV+KDV) dahil fiyatı 123 bin 900 lira olan bir araç artık 119 bin 770 liraya satılacak. Bu aracın vergiler hariç çıplak fiyatı 70 bin lira iken artık yüzde 50 değil, yüzde 45 ÖTV hesaplanacak. Toplamda 4.130 TL daha düşük fiyata faturalanmış olacak. (Çıplak fiyat 70.000 + yüzde 45 ÖTV 31.500 TL + yüzde 18 KDV 18.270 TL = 119.770 TL)Son değişiklik; araçların ÖTV+KDV dahil fiyatlarına yüzde 3.3 ile 7.8 arasında indirim olarak yansıyor. Emre Özpeynirci, Hürriyet’te (24.09.2018) ÖTV hesaplanmasında yapılan değişikliğin hangi araç için ne kadar fiyatları düşürdüğünü ayrıntılı olarak açıklamıştı... Biz şimdi binek otomobilin anahtar teslim fiyatı içine yedirilmiş vergilerin diğer ödenecek vergilere etkilerine göz atalım... Sade vatandaş için; aracın (vergiler dahil) anahtar teslim fiyatı önemlidir yalnızca... İşletmelerde ise durum farklı; ödenen paranın ne kadarı ÖTV, ne kadarı KDV ayrıca irdelenir.Şahıs işletmeleri de, anonim ve limited şirketler de ödeyecekleri verginin hesabında ÖTV’yi gider yazabiliyor. Şahıs işletmeleri Gelir Vergisi (GV) hesabında, şirketler Kurumlar Vergisi (KV) hesabında ÖTV’yi gelirlerinden düşebiliyorlar. Aracın binek oto olması da fark etmiyor. Hatta binek otoda ÖTV’ye ilaveten aracın KDV’si de gider yazılabiliyor. (Panelvan, kamyon gibi ticari araç KDV’si ise, işletmenin ödeyeceği KDV’den düşülebiliyor.) Binek oto alımında ödenen ÖTV ve KDV gider yazılmak yerine istenirse otonun maliyetine de ilave edilebilir. Örneğin; çıplak vergisiz bedeli 70 bin lira olan binek otomobil için ödenecek, 31 bin 500 lira ÖTV ve 18 bin 270 lira KDV tutarının tamamı (49 bin 770 lira) gider yazılabiliyor. Otomobilin; ÖTV ve KDV binmemiş çıplak bedeli de (70 bin lira) yine gider yazılabiliyor ancak bu gider beş yıla yayılmak zorunda. 2018 için kıst amortisman (1 Ekim’de alınan oto için 3 aylık gider), 2019 ve sonraki yıllar için tam amortisman (1 yıllık gider) ayrılarak gider yazılabilir. (1 Ekim’de alınan aracın çıplak bedeli; binek otolar için son üç aya isabet eden kısmı kadar, ticari araçlarda ise 2018’in tamamı için 1 yıllık amortisman gideri yazılabilir.)   Dolayısıyla şahıs işletmeleri ve şirketler, satın aldıkları binek otolar için ödedikleri bedellerin tamamını, vergi hesabında gider olarak yazabiliyorlar. Ayrıca iş amaçlı kullanılan araçların bakım, onarım ve akaryakıt harcamalarını, yine gider olarak kaydedebiliyorlar.“Otomobilin vergileri, sigorta ödemeleri, bakımı, muayenesi... Bunların hiçbirinin yükü üzerimde olmasın” diyen işletmeler satın alma yerine kiralamayı tercih ediyor. Kiralamada operasyon yükü işletme üzerinden kalkarken, vergisel olarak da bir kayıp oluşmuyor. Çünkü kiraya veren firmadan alınan faturada yer alan kiralama bedeli doğrudan gider kaydedilebiliyor. Kiraya veren firmaya ödenen KDV’de, kiracı işletmenin ödenecek KDV’sinden düşülebiliyor. Araç alımı için baştan toplu bir para çıkışı da söz konusu olmuyor. İşletmeler yeter ki; ödeyecekleri ‘kiralama maliyeti’ ile alternatifi olan ‘satın alma maliyetini’ karşılaştırdıklarında kiralamayı tercih etmiş olsunlar. Kiralama konusu araç için yapılan akaryakıt masrafları gider yazılabiliyor.",2024-10-15 11:00:13
Okul faturalarının vergi avantajı var mı?,https://www.hurriyet.com.tr/yazarlar/ahmet-karabiyik/okul-faturalarinin-vergi-avantaji-var-mi-40967831,"Vergi iade zarfları vardı 2007 yılına kadar. Tüm çalışanlar; yıl boyu alışverişlerinde topladıkları gıda, giyim, sağlık vb. harcamalara ilişkin fiş ve faturalarla beraber eğitim faturalarını da zarfa yazıp işyerlerine verdiklerinde devletten vergi iadesi alıyorlardı. Vergi iadesinin oranı, toplanan fiş-faturanın yüzde 4’ü ila 8’i arasındaydı.O döneme de göndermede bulunarak bugünlerde şu soru çok soruluyor: “Çocuklarımın okul faturalarının vergi avantajı var mı?”Hangi veli ‘gelir vergisi beyannamesi’ veriyorsa, onlar okul faturalarını indirim olarak dikkate alıp ödeyecekleri vergiyi azaltabilirler. Gelir vergisi beyannamesi vermeyenler içinse okul faturalarının bir vergi avantajı yok. Bordrolu çalışanlar mesela. Çalışanların vergileri, işverenlerince stopaj yoluyla kesilip Maliye’ye ödendiğinden okul faturaları vergi hesabında dikkate alınamıyor. (Birden fazla işverenden ücret alan ve ikinci -ve varsa daha fazla- ücreti yıllık 34 bin lirayı geçenler, beyanname vermek zorundalar.)Gelir vergisi beyannamesi veren mükellefler (esnaf, doktor, avukat, kira gelirinden- gayrimenkul satış kazancından dolayı beyanname verenler...) eğitim faturalarını vergi hesabında indirim olarak dikkate alabiliyorlar. Ancak gelirin yüzde 10’u ile sınırlı vergi hesabına dâhil edilebilecek fatura tutarı... Eğitim masrafları, gelirin yüzde 10’unu aşmayacak şekilde vergiyi azaltıcı etkiye sahip. Söz konusu harcamaların Türkiye’de yapılmış olması ve mükellefin kendisi, eşi ve küçük çocuklarına ilişkin olması gerekiyor.KAYIT DIŞI GELİRİ OLAN DAHA AVANTAJLIGeçmiş yıllarda da dile getirdiğim bir konu... Teşvikte kayıt dışı geliri olan daha avantajlı...Özel okulda öğrenci okutan velilere sağlanan eğitim desteğinden yararlanmak için dikkate alınan kriterlerden birisi de anne-babanın yıllık geliri... Gelir ne kadar düşükse, teşvikten yararlanma imkânı da o kadar yüksek. Teşvik kişi başına yıllık 3.290 lira ile 4.610 lira arası değişiyor. Yani; vatandaşa hatırı sayılır bir katkı sağlanmakta. (Uygulamaya yönelik tebliğ, 12 Ağustos 2018 tarihinde Resmi Gazete’ de yayımlandı.) Tabii ki teşvikten düşük geliri olan yararlanmalı... Ama sonuçta; maaşı gerçek değerinden bordroda görünen ve dolayısıyla daha çok vergi ödeyen çalışanlar, maaşı düşük görünen çalışanlara göre haksız rekabete uğruyor, özel eğitim teşvikinden yararlanamıyor.Bu haksız rekabetin çözümü ise; kayıt dışı ile etkin mücadele... İdeal durum; herkesin bordrosu, vergi levhası gerçeği göstersin, kayıt dışı olmasın. Peki; şu anda bu hemen sağlanamıyorsa... Onun da çözümü; eğitim faturalarının bordrolarda vergiden düşülebilmesine imkân tanınsın. Böylece; kayıt dışındakiler değil kayıt içindekiler avantajlı hale gelecektir. Çocuğunun eğitim faturalarını-ödeme belgelerini işverene veren çalışanlar; her ay net maaşının, bu faturalardan dolayı arttığını görecektir. Aynı; özel sağlık ve hayat sigorta poliçelerinin işverenlere verildiğinde olduğu gibi... (Her ne kadar indirim yapılabilecek poliçe tutarları; hali hazırda ücretin yüzde 15’lik kısmı ve asgari ücretin yıllık tutarı gibi kısıtlara tabi olsa da... Hayat sigorta primlerinin ancak yarısı vergi matrahından indirilebiliyor. Eğitim faturalarına vergide indirim hakkı tanınması durumunda bu kısıtlar, veli lehine esnetilebilir.)Ayrıca; halen uygulanan teşvik zaten veliye de ödenmiyor, okula nakden ödeniyor. (Okul, devletten aldığı teşviki veliye yansıtıyor.) Mevcut teşvik uygulamasında; özel okulların yıllık ücretlerine yaptıkları zamla, desteğin öğrenci velisine yansıtılmama riski de var... Eğitim faturalarının, çalışanın vergi hesabında dikkate alınması durumunda ise veliye yansımayan teşvik riski de bertaraf edilmiş olacaktır.",2024-10-15 11:00:14
Özel okul öğretmenlerinin işe iade hakkı yok mu?,https://www.hurriyet.com.tr/yazarlar/ahmet-karabiyik/ozel-okul-ogretmenlerinin-ise-iade-hakki-yok-mu-40960475,"Geçerli neden olmadan işlerine son verildiğinde artık işe dönüş yapamayacaklar veya işe başlatmama (4-8 aylık ücretleri kadar) tazminatını ve boşta geçen süre ücretini (4 aya kadar ücret tutarında) alamayacaklar. Özel okul öğretmenlerinin işe iade talepleri artık kabul görmüyor.Öncelikle hangi çalışanların hangi koşullarda işe iade davası açabileceğini ve dava sonuçlarından nasıl yararlanabileceğini kısaca özetleyelim...İŞE İADE SÜRECİİşe iade davasında; mahkeme işverenin geçerli nedeni olup olmadığına bakıyor. Çalışan lehine sonuçlandığında, çalışan ya işine geri dönebiliyor veya -işveren işe iade almak istemiyorsa- çalışana iki kalem ödeme (işe başlatmama tazminatı ve boşta geçen süre ücreti) yapılması gerekiyor. Uygulamada çoğunlukla işverenler; davayı kazanan çalışanını işe geri başlatmak yerine, işe başlatmama tazminatını ve boşta geçen süre ücretini ödemeyi tercih ediyor. İşe başlatmama tazminatı; dört ila sekiz aylık ücreti tutarında ödeniyor. (Bu tazminattan Gelir Vergisi de kesilmiyor.) ‘Boşta geçen süre ücreti’ ise (en fazla) dört aylık brüt ücret tutarında ödeniyor. (Üzerinden gelir vergisi kesintisi yapılıyor.)Bir çalışanın işten çıkarıldıktan sonra mahkemeye gidip işe iade davası açabilmesi, tüm işyerleri için söz konusu olamıyor. En az 30 çalışanı olan işyerlerinde çalışanlar için bu hak geçerli. (İş Kanunu Md. 18) Ayrıca çalışanın işyerinde altı aydan fazla çalışmış olması da gerekiyor. Bu iki koşul mevcut olduğunda; çalışanın işten çıkarıldıktan sonra bir ay içinde önce arabulucuya gitmesi gerekiyor. Arabulucudan üç hafta içinde karar çıkması gerekiyor. Anlaşma çıkmadığı durumda son tutanağın düzenlendiği tarihten itibaren iki hafta içerisinde mahkemeye gidilerek işe iade davası açılabiliyor.İŞE İADE HAKKI NEDEN YOK?İşe iade sürecini özetledikten sonra şimdi özel okul öğretmenlerinin işe iade haklarının neden kaybolduğuna bakalım... Özel okul öğretmenleri de diğer çalışanlar gibi İş Yasası’na göre işverenleriyle (okul yönetimi ile) sözleşme yapıyorlar. Her ne kadar; özel okul öğretmenleri belirli süreli (en az 1 yıllık) sözleşmeyle çalışsa da ve belirli süreli sözleşmeler için işe iade hakkı doğmasa da, her yıl yenilenen sözleşmeleri olan öğretmenlere yargıdan işe iade kararı çıkıyordu. (Yenilenen iş sözleşmelerinin asgari süreli, belirsiz süreli olarak kabul edilmesinden...)Ancak özel okul öğretmenlerine işe iade kararı verilmiyor artık. Nitekim öğretim kurumunda 16 yıldır sosyal bilgiler öğretmeni olarak görevli bir çalışan için Yargıtay 9. Hukuk Dairesi “işe iade davası açılabilmesi yönünden iş sözleşmesinin kanun gereği belirli süreli olması sebebiyle İş Yasası’nın 18. maddesindeki yasal şartları taşımadığı anlaşıldığından, İlk Derece Mahkemesi’nin işe iade kararının bozulmasına” şeklinde karar vermiş. (3.4.2018 Tarih, E. 2017/23639, K. 2018/7371 )Yargıtay bu kararı verirken, İçtihatları Birleştirme Genel Kurulu kararını gerekçe gösteriyor. İlgili kararda konu “5580 Sayılı Özel Öğretim Kurumları Kanunu kapsamında çalışanların iş sözleşmelerinin üst üste yenilense dahi yasadan kaynaklandığı ve belirli süreli iş sözleşmesi olması özelliğini koruduğu, belirli süreli iş sözleşmesi ile çalışanların iş güvencesi hükümlerinden yararlanamayacaklarına” şeklinde açıklanıyor. (23.02.2018 Tarih, E. 2017/1, K. 2018/2)",2024-10-15 11:00:16
"Huzur hakkı mı, kâr payı mı?",https://www.hurriyet.com.tr/yazarlar/ahmet-karabiyik/huzur-hakki-mi-kar-payi-mi-40953431,"BİR otomotiv şirketinde, patrona aylık 300 bin lira huzur hakkı ödenmesine karar verilmiş. Haberde ilgili anonim şirketin açıklaması da yer alıyor. Açıklamada; yönetim kurulu üyesinin “kâr payı almadığı, kendisine 4 yıldır huzur hakkı ödendiği” belirtilmiş. Şirketin açıklamasından da anlaşılacağı üzere huzur hakkı genellikle kâr payının alternatifi olarak görülüyor... Haliyle birçok patron da aynı soruları soruyor: “Kâr payının vergisi nasıl hesaplanır, huzur hakkının vergisi nasıl hesaplanır? Farkları nedir?” Öncelikle “huzur hakkını elde etmek için şirketin kar elde etmesine gerek olmadığını” söyleyelim. Şirket genel kurulunda, yönetim kurulu üyelerine (ortak da olabilir, dışarıdan da...) hizmet karşılığı huzur hakkı ödenmesine karar verilmesi gerekiyor. ‘Her şirket huzur hakkı ödeyecek’ şeklinde bir zorunluluk da yok tabii ki, yönetim kurulu üyelerine huzur hakkı ödenmeyebilir de... Kâr payı ise; adı üzerinde ancak şirketin bilançosunda kâr görünmesi durumunda hissedarlara ödenebilir. Kârın dağıtılacağı durumda ne kadarının dağıtılacağı pay sahiplerince genel kurulda belirlenir.Huzur hakkı da, genel kurulda belirlenecek tutar üzerinden ödenir. Huzur hakkı; toplantı başına ya da aylık veya yıllık olarak da ödenebilir. (Ticaret Kanunu hükümlerinin ve şirket ana sözleşmesinin de, kâr dağıtımı ve huzur hakkı uygulaması sırasında ayrıca dikkate alınması gerekir.)Huzur hakkı vergi mevzuatınca ücret kabul edildiğinden net huzur hakkı ve üzerinden hesaplanan gelir vergisi (yüzde 15 ila yüzde 35 stopaj) ödeyen şirket tarafından gider yazılabilir. Şirketin ortaklarına ödediği kâr payının gider yazılması ise söz konusu değil.Huzur hakkı tek aşamada şirket tarafından ilgili yönetim kurulu üyesine ödeme yapıldığı sırada (yüzde 15 ila yüzde 35) kesinti yapılarak (ve vergi dairesine ödenerek) vergilenir. Huzur hakkını tahsil eden kişi, başka bir işverenden de ücret geliri elde etmiyorsa ertesi yıl mart ayında bu gelirin (huzur hakkının) ayrıca beyan edilmesi gerekmiyor. Ancak birden fazla işverenden ücret alınması durumunda, birinci işverenden sonraki işverenlerden alınan ücretlerin toplamı, yıllık gelir vergisi tarifesinin ikinci gelir diliminde yer alan tutarı (2018 yılı için 34 bin lira) aşmayan mükelleflerin ücretleri, tamamı tevkif suretiyle vergilendirilmiş olmak şartı ile yıllık beyana tabi olmuyor.Kâr payında ise; stopaj yoluyla brüt kâr payının yüzde 15’i şirket tarafından (ortaklar adına) ödenir. Ayrıca kar dağıtılan gerçek kişi ortakların, ertesi yıl mart ayında (1-25 Mart) gelir vergisi beyannamesi vermeleri de gerekir. (2018 için, 68 bin lirayı aşıyorsa)Şirketin (2018’de) net 1 milyon lira kâr elde ettiğinin varsayıldığı örnek üzerinden kar dağıtımının vergilendirilmesi tabloda yer almakta. Örnekte kar payı elde eden ortak için 165.480 lira gelir vergisi hesaplanmışken, şirketin ödeyeceği yüzde 15 stopajın (150 bin lira) mahsubu sonrası 15.480 liranın (ödenecek vergi olarak) 2019 Mart ayında beyanı gerekiyor.Kâr dağıtımı sırasında kesinti yoluyla ödenen (yüzde 15) verginin, hesaplanan yıllık gelir vergisinden yüksek olduğu durumda ortağa vergi iadesi ödenmesi de söz konusu olabiliyor. (Not: Kâr dağıtımı sonrası vergi iadesi alabilecek ortaklar için hesaplama ayrıntılarına 28.02.2018 tarihli yazımda yer vermiştim.)",2024-10-15 11:00:18
TL mevduatta vergi avantajı,https://www.hurriyet.com.tr/yazarlar/ahmet-karabiyik/tl-mevduatta-vergi-avantaji-40946600,"31 Ağustos ve takip eden üç ay itibariyle; açılan veya vadesi yenilenen TL mevduatlardan kesilecek vergilerde oranlar düşürüldü, döviz tevdiat hesaplarından kesilen vergilerde ise oranlar artırıldı. ( 1 yıldan uzun vadeli döviz tevdiat hesaplarından kesilen vergi oranı -yüzde 13- aynı kaldı.)Dikkat çeken en önemli değişiklik; 1 yıldan uzun vadeli Türk Lirası mevduat hesabından vergi alınmayacak olması. Yüzde 10 olan vergi oranı yüzde 0’a çekildi.Cumhurbaşkanı Kararına göre, Türk lirası ve döviz mevduatları için ödenen faizler ile katılım bankaları tarafından katılma hesabı karşılığında ödenen kar paylarından kesilecek stopaj oranları tabloda yer almakta. ( 31.08.2018 tarihli ve 30521 Sayılı Resmi Gazete. 2006/10731 Sayılı Bakanlar Kurulu Kararının Eki Kararda Değişiklik Yapılmasına İlişkin Karar ) Yeni stopaj oranları (yeni bir düzenleme yapılmadıkça) üç ay geçerli olacak, 1 Aralık geldiğinde 31 Ağustos’tan önce uygulanmakta olan stopaj oranları yeniden geçerli hale gelecek. Diğer yandan faiz gelirlerinin vergilendirilmesiyle ilgili kritik iki soru da merak ediliyor... “Faiz gelirleri için yıllık beyanname vermek gerekiyor mu?” ve “Kira gelirinden, gayrimenkul satışından vb. gelirler nedeniyle beyanname verilmesi gerektiğinde, faiz gelirlerinin bu beyannameye dahil edilmesi gerekiyor mu?” Mevduat faiz geliri olsun, repo kazancı olsun... Yıl içinde ne zaman gelir elde edilmişse, banka o anda, brüt kazanç üzerinden vergiyi otomatik hesaplayıp brütten kesiyor. Net faiz geliri, vatandaşın hesabına yatırılıyor. Vadesine göre vergi oranları değişiyor.Vatandaşın faiz geliri üzerinden hesaplanan ve kesilen vergiler, banka tarafından Maliye’ye ödeniyor.Yurt içinde (2018’de) elde edilen mevduat faiz gelirleri için de, repo kazançları için de vatandaşın mart ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun fark etmiyor, beyanı gerekmiyor.Gayrimenkul kira geliri, gayrimenkul satış kazancı gibi gelirlerden dolayı beyanname verilmesi gerekse dahi, vadeli mevduat faiz geliri de, repo kazancı da beyannameye dâhil edilmiyor. Kâr ve zarar ortaklığı belgesi karşılığı ödenen kâr paylarında da durum aynı. Katılım bankalarınca, kâr ve zarara katılma hesabı karşılığında ödenen kâr payları için de beyanname vermek gerekmiyor.YURTDIŞI FAİZ GELİRLERİ Yurt dışından elde edilen faiz gelirlerinde durum farklı... Türkiye’de vergi kesintisine tabi olmadığından ve istisna da uygulanmadığından yurtdışında (2018’de) elde edilen faizlerin 1.800 lirayı aşması halinde yıllık beyanname ile (2019 Mart’ta) menkul sermaye iradı (MSİ) olarak beyan edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.Eurobond’dan elde edilen gelirler için de beyanname verilmesi gerekebilir. 2018 yılında elde edilen ve 34 bin lirayı aşan eurobond faiz gelirlerinin yıllık Gelir Vergisi beyannamesi ile beyan edilmesi (2019 Mart’ta) gerekiyor. 34 bin liranın hesabında başkaca kâr payı geliri, işyeri kirası geliri gibi gelirler de dikkate alınıyor.",2024-10-15 11:00:27
Gönderen ve alıcı farklıysa da ‘varlık barışı’ndan yararlanılabilecek,https://www.hurriyet.com.tr/yazarlar/ahmet-karabiyik/gonderen-ve-alici-farkliysa-da-varlik-barisindan-yararlanilabilecek-40939886,"İlki;  31 Temmuz 2018 tarihine kadar başvuranlara vergi ödemeden başvuru hakkı tanınmıştı. İkincisi; 30 Kasım’a kadar başvuracaklara, varlıkların değeri üzerinden yüzde 2 oranında vergi ödeme koşuluyla başvuru hakkı tanındı...Bu arada; bayram tatili başlarken, varlık barışı başvurusunda bulunacaklara bir esneklik daha tanındı. Uygulamayı açıklayan ilgili tebliğde (7143 Sayılı Kanun Genel Tebliği Seri No: 3) iki değişiklik (ilave) yapıldı. (18 Ağustos 2018 tarihli Resmi Gazete) Yurtdışından yurt içine gelecek varlıkların, göndericisi ve alıcısı aynı kişi olmasa da barıştan yararlanılabileceği açıklandı. Tebliğde bu konu “bildirimde bulunan hesap sahibi ile yurtdışından varlığı transfer edenin farklı kişiler olmasının söz konusu hükümden faydalanılması açısından herhangi bir önemi bulunmamaktadır” şeklinde ifade edildi.18 Ağustos’ta yayımlanan (3 no.lu tebliğe ilave) değişiklikle; “şirket veya şirket ortaklarına ait olduğu halde şirketin kanuni temsilcileri, ortakları veya vekilleri dışındaki kişilerce tasarruf edilen varlıklar için de şirket adına bildirim veya beyana konu edilerek barış yasasından yararlanılabileceği” açıklandı. Aynı şekilde; gerçek kişilere ait olduğu halde bu kişilerin ortağı veya kanuni temsilcisi oldukları yurtdışındaki şirketlerce tasarruf edilen varlıkların da ilgili gerçek kişiler adına bildirim veya beyana konu edilmesi halinde barıştan yine yararlanılabilecek. Ancak, bildirim veya beyan dışındaki nedenlerle yapılacak inceleme esnasında söz konusu varlıkların, şirket veya şirket ortaklarına ya da gerçek kişilere ait olduğunun ispat edilmesi gerektiği de tebliğde ayrıca belirtilmekte.VARLIK TÜRLERİvarlık barışı kapsamında; yurtdışında bulunan para, altın, döviz, menkul kıymet ve diğer sermaye piyasası araçları ülkeye getirilebiliyor. Türkiye’deki banka veya aracı kuruma bildirilen söz konusu varlıkları gerçek ve tüzel kişiler serbestçe tasarruf edebilecekler.Bildirilen varlıkların, bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.Yurtiçinde; (yurtdışı için sayılan varlıklara ilaveten) taşınmazlar da barış kapsamına dâhil edilebiliyor.İNCELENMEME GÜVENCESİVarlıkların Türkiye’ye getirilmesi nedeniyle ve bu varlıklar nedeniyle ‘hiçbir suretle vergi incelemesi yapılmayacak’ ‘vergi tarhiyatı yapılmayacak’ şeklinde yasada güvenceler veriliyor. Ancak bu güvence hakkı ortadan kalkabiliyor da... Yüzde 2 oranındaki hesaplanan vergi eğer vadesinde ödenmezse incelenmeme güvencesi ortadan kalkıyor. Varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şartları ihlal edilirse de incelenmeme güvencesi ortadan kalkıyor.BARIŞ TAKVİMİ18 Mayıs’da Resmi Gazete’de yayımlanan Barış Yasası’nın (7143 sayılı yasa) dört ana başlığı öne çıkmıştı: 1- Devlete olan borçların –gecikme zam ve faizlerinin silinerek- üç yıla kadar yapılandırılması. Geçtiğimiz pazartesi başvuru süresi doldu. 2- Matrah-Vergi artırımı ve stok-kasa affı: İki gün sonra (31 Ağustos Cuma) başvuru süresi doluyor. 3-  İmar Barışı için başvuru süresi 31 Ekim’de dolacak. 4- varlık barışı: Vergi ödemeden varlıkları beyan edecekler- bildirecekler için başvuru süresi 31 Temmuz’da dolmuştu. Varlıkların değeri üzerinden yüzde 2 oranında vergi ödeyerek başvuracaklar için süre 30 Kasım’da dolacak. Yüzde 2 oranında hesaplanacak verginin son ödeme tarihi ise 31 Aralık 2018.",2024-10-15 11:00:29
Findukcu burda degül,https://www.hurriyet.com.tr/yazarlar/ahmet-karabiyik/findukcu-burda-degul-40934728,"Otomobil reklamı Ekonomist Dergisi’nin önceki sayısında yer alıyor. Sayfanın üst kısmında önce ‘Burada Değil’ denilmiş ardından da “hayalinizdeki otomobili X’i (otomobili) birlikte tasarlayalım” denilmiş.  Sayfada otomobil reklamı yapılmasına rağmen otomobil resmine yer verilmezken, sayfanın alt kısmında ise bayilerin adres ve telefonları verilmiş.Fındıkçının reklam tabelası ise Şile’de... Karadeniz’de yani... Şile - İstanbul yolunda seyahat edenler, daha Ömerli’ye varmadan, bu tabelayı görecektir... Ayrıca, yolun devamında çok geçmeden ikinci tabelada “Taze Findukcu Burdada Degül” yazısı çıkıyor karşınıza... Haliyle “fındıkçı burada değilse bu tabelalar ne için” diye söyleniyorsunuz? Hatta “O fıkradaki tabelayla mı (fındıkçı 100 m geride) karşılaşacağım acaba?” diyorsunuz... Ki çok geçmeden üçüncü tabela da görünüyor ve nihayet gizemli mesaj çözülüyor... Üçüncü tabelada “Taze Findukcu Haburda Dur” yazısı okunuyor ve fındıkçıya da kavuşuyorsunuz...‘Burada değil’ sloganıyla pazarladıkları ürünleri için; her iki işletmeciye de, hedefledikleri satışları gerçekleştirmelerini dileyelim öncelikle... Diğer yandan reklam olayının vergisel boyutuna da bakalım... Yani işletmeler; ‘ürünlerinin tanıtımı, reklamı için yaptıkları harcamaları gider yazılabiliyor mu?’, ‘Reklam harcamalarının vergisel yönden püf noktaları neler?’ sorularını cevaplayalım...İşletmelerin yaptıkları reklam harcamalarının tamamı gider yazılabiliyor. Önemli olan; işletmenin kazanç elde etmesi ve sürekliliği için bu reklam harcamalarının yapılıyor olması.REKLAM VE SPONSORLUK FARKIVergisel açıdan; reklam harcamalarında diğer bir kritik nokta, tanıtım harcamalarıyla benzerliğine rağmen her ikisine farklı oranlarda gider-indirim imkânı tanınıyor olması. Özellikle spor kulüpleri aracılığıyla yapılan reklam ve tanıtım faaliyetleri açısından konu kritik...Vergi kanunları; şirketlerin, ‘sponsorluk harcamalarının yarısının’ (amatör spor dalları için tamamı), kazançtan indirilebileceğini ‘reklam harcamalarının ise tamamının’ gider yazılabileceğini öngörüyor. Bu durumda işletmeler açısından yapılan harcamanın, sponsorluk harcaması mı, tanıtım-reklam harcaması mı olduğunun netleşmesi önem arz ediyor.Kısaca reklam harcaması ile tanıtım harcamalarının farklarını şöyle açıklayabiliriz: Harcama eğer ticari kazancın elde edilmesi ile doğrudan ilişkili olmayan veya ilişkisi ölçülemeyen, sosyal amacı öne çıkan türden ise sponsorluk harcamasıdır. Sporcuların; bonservis bedelleri, spor malzemeleri, seyahat ve ikamet giderleri, müsabaka sonucuna göre ödenen primler gibi... Yok eğer, ticari kazancın elde edilmesi ile doğrudan ilişkili ise reklam harcamasıdır. Spor sahalarına, spor giysilerinin üzerine yazılı olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi...",2024-10-15 11:00:31
Gülşen Hanım’ın vergi soruları,https://www.hurriyet.com.tr/yazarlar/ahmet-karabiyik/gulsen-hanimin-vergi-sorulari-40928654,"2018’de (yıllık) 24 bin lira kira geliri elde edildiğinde, 2019’un mart ayında gelir vergisi beyannamesi verilmesi gerekecek. Yıllık kira gelirinden; öncelikle 4 bin 400 lira istisna düşülecek. Sonra götürü gider de (yüzde 15) dikkate alınarak vergi (2.592 lira)  hesaplanacak. (2018’de yıl boyunca toplamda 4.400 liraya kadar konut kirası elde edenler beyanname vermeyecek. Dolayısıyla vergi de ödemeyecekler.)‘Belgesiz’ götürü gider yöntemi yerine ‘belgeli’ gerçek gider yöntemi de seçilebilir... Eğer yüzde 15 götürü gider tutarı (24.000-4.400=19.600*0,15=) 2.940 liradan daha fazla belgeli gerçek gider varsa gerçek gider yöntemiyle daha az vergi hesaplanacaktır. (Kredi faizi, amortisman gideri, emlak vergisi, onarım, yönetim gideri gibi gerçek giderler GVK Md. 74’de sayılmıştır.)Gülşen Hanım’ın emlak vergisi hakkında da bir sorusu var: “Komşularımdan emlak vergisi ödemeyenler var. Belediye’ye dilekçe veren emekliler emlak vergisinden muaf oluyorlarmış... Ben de emekliyim, dilekçe verirsem emlak vergisi ödemeyecek miyim?”Gülşen Hanım emekli de olsa birden fazla konutu olduğu için emlak vergisi avantajından yararlanamıyor. Ayrıca emekli maaşı dışında başka geliri (kira geliri) olan emekliler de vergi avantajından yararlanamıyor. 200 m2’yi geçmeyen tek konutu olan;  1-Ev hanımları ve işsizler, 2- Emekliler 3- Engelliler, 4- Gaziler, 5-Şehitlerin dul ve yetimleri sıfır oranlı emlak vergisi avantajından yararlanabiliyor. Bu kişiler ilgili belediyelere başvurarak sıfır oranlı emlak vergisi avantajından yararlanabiliyor.  Emlak vergisi mükellefleri; konutun emlak vergi değeri üzerinden binde 1 oranında (büyükşehirlerde binde 2) her yıl iki taksitle (Mayıs ve kasım aylarının sonuna kadar) ilgili belediyelere ödeme yapmakta. EMLAK VERGİSİNDE YAZLIK FARKIBodrum, Çeşme, Altınoluk, Silivri, Şile... Bu ilçelerde veya şu an sayamadığımız gözde yazlık yerlerinde yılın 12 ayı oturmayı tercih edenlerin sayısı her geçen gün artıyor...Tek konut sahibi olunduğu durumda emlak vergisi avantajı tanınmışken normalde yazlıklar için bu avantaj uygulanmıyor ve emlak vergisi mülk sahibinden tahsil ediliyor. Ancak eğer yazlıkta daimi (12 ay) oturuluyorsa, yaz-kış ikamet ediliyorsa bu durumda (diğer şartları taşıyan mülk sahipleri için)  emlak vergisi ödeme yükümlüğü kalkıyor.Belediyelerin; vergi avantajını uygulamak için, mükelleflerden bildirim (beyan ve taahhüt) dışında başkaca bir belge istememeleri de gerekiyor.Ancak binanın ikamet amacıyla kullanılmadığının (yazlık, dağ evi vb. olduğu) ikametgâh belgesi, elektrik, su ve telefon faturası ödemeleri gibi bilgilerle tespit edilmesi ve gerçek dışı beyan ve bilgi verilmesi halinde tabiatıyla emlak vergisi cezalı olarak mülk sahibinden istenecektir. (GİB Muğla Vergi Dairesi Başkanlığı 17/02/2016 tarih ve 175-15 sayılı özelgesi).Kira gelirlerinin vergilendirilmesine ilişkin ve emlak vergisi hakkında vatandaşın sorularına Maliye’nin verdiği cevaplara (seçilen özelgelere) vergidoktoru.com.tr internet adresinden ulaşılabilir.",2024-10-15 11:00:34
Vergi barışı için son günler,https://www.hurriyet.com.tr/yazarlar/ahmet-karabiyik/vergi-barisi-icin-son-gunler-40921560,"Şahsen gelir vergisi mükellefi olanlar için de, şirketler için de 2013’den, 2017’ye geçmiş beş yılın kazançlarına dair vergi incelemesi yapılmayacağının güvencesi verilip 7143 sayılı yasa ile barış çağrısı yapılıyor. Karşılığında da o yıllara dair beyan edilen matrahların artırılarak, artırılan matrahlar üzerinden peşin veya taksitle vergi ödenmesi isteniyor.  Eğer o yıllarda hiç beyan verilmemişse veya beyanlarda gelir-matrah yer almamışsa bu kez asgari (en az) matrahlar üzerinden vergi ödenmesi gerekecek. Barış imzalamak isteyenlerin Maliye’ye başvurmak için süreleri de azaldı artık. Ay sonunda (31 Ağustos) süre doluyor. Önümüzdeki hafta sonu dokuz günlük bayram tatili başlıyor... Tatil dönüşünden (27 Ağustos Pazartesi) sonra 30 Ağustos Zafer Bayramı da dikkate alındığında, aslında matrah arttırımı süresinin oldukça azaldığı görülüyor.  Dolayısıyla vergi mükelleflerinin bir an önce hesaplamalarını tamamlayıp, peşin veya taksitli seçeneğe göre son günler yaklaşmadan başvurularını sonuçlandırmaları yerinde olacaktır. Şahıs veya şirket olarak faaliyet gösteren işletmeler için ve kira geliri, gayrimenkul satış değer artış kazancı, menkul sermaye iradı gibi gelir elde edip barıştan faydalanmak isteyenler için barışın koşullarını, kritik konularını hatırlayalım...Hangi yıl için ne kadar artırım yapılacak? Matrah artırım oranları; daha eski dönemlerden, güncele yaklaştıkça azalıyor. 2013 için yüzde 35, 2014 için yüzde 30, 2015 için yüzde 25, 2016 için yüzde 20 ve 2017 için yüzde 15 oranında şirketler kurumlar vergisi matrahlarını, şahıslar gelir vergisi matrahlarını artırmaları gerekiyor. Hiç beyan verilmemiş veya kazanç-matrah beyan edilmemişse mükellef  türüne göre değişen asgari matrah tutarları tablolarda yıllar itibariyle yer  almakta. Matrahlar üzerinden de yüzde 15 vergi ödenecek. (Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor.)KDV ve GV Stopajı için matrah arttırımı2013 için yüzde 3.5, 2014 için yüzde 3, 2015 için yüzde 2.5, 2016 için yüzde 2 ve 2017 için yüzde 1,5 oranlarında geçmiş beyannamelerde yer alan (hesaplanan) KDV’leri arttırıldığında vergi barışı hükümlerinden yararlanılabiliyor. İşletmeler, muhtasar beyanname ile beyan etmeleri gereken ücret GV Stopajı için de vergi vergi barışı hükümlerinden yararlanabiliyor. Arttırım oranları; 2013 için yüzde 6, 2014 için yüzde 5, 2015 için yüzde 4, 2016 için yüzde 3 ve 2017 için yüzde 2.Ödeme tarihleri ne zaman?Matrah artırımı başvurusu yapıp,  hesaplanan vergileri peşin ödemek isteyenler 30 Eylül’e kadar bu ödemelerini yapabilir.Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1,045 oranında katsayı ilave edilerek)  ödeme yapılabilir. Hangi vergiler için barış yapılamıyor? Yıllık kurumlar vergisi ve yıllık gelir vergisi için matrah arttırımı yapılabiliyor. KDV için ve ücret, kira, serbest meslek ödemeleri üzerinden hesaplanan stopajlar için de matrah arttırımı yapılabiliyor. Kâr dağıtımı stopajı,  sorumlu sıfatıyla ödenen KDV, Damga vergisi ve ÖTV gibi vergilerde matrah arttırımı imkanı ise sağlanmıyor.  Vergi barışından kimler yararlanamıyor?Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” matrah arttırımından yararlanamıyor. Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah arttırımı hükümlerinden yararlanabiliyor.Ayrıca terör suçundan hüküm giyenler ve yasada (5.inci maddesinin 9.ncu fıkrası) sayılan terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor.  Ödeme yapılmazsa barış bozuluyor mu? Yasada; kanunda belirtilen şekilde ödeme gerçekleşmediğinde , ‘madde hükmünden yararlanılamayacağı’ belirtiliyor.Ayrıca gecikme zammıyla (aylık 1.40 oranında)  beraber yeni hesaplanan (arttırılan) vergilerin takip ve tahsiline devam olunacağı da belirtiliyor.Not: Devlete olan borçların yapılandırılması için son başvuru süresi de, bayram tatilinden hemen sonra, 27 Ağustos Pazartesi günü doluyor. Vergi borçları, öğrenim ve katkı kredisi borçları, trafik cezaları, köprü-otoyol geçiş ihlali cezaları gibi devlete olan gecikmiş çok sayıda borç türü 7143 sayılı yasa kapsamında Yİ-ÜFE oranı dikkate alınarak üç yıla kadar yapılandırılabiliyor.",2024-10-15 11:00:36
"Genç girişimci vergi de ödemiyor, prim de",https://www.hurriyet.com.tr/yazarlar/ahmet-karabiyik/genc-girisimci-vergi-de-odemiyor-prim-de-40914398,"Yeni işyeri açan genç girişimciler, 75 bin liraya kadar kazançları üzerinden gelir vergisi (GV) ödemiyor. 75 bin lirayı aşan kazanç varsa da, aşan kısımdan vergi alınıyor. Yeni düzenlemeyle (7143 sayılı yasa md.22) Bağ-Kur primi için de avantaj sağlandı. 1 Haziran 2018’den itibaren işyeri açan 29 yaşını doldurmamış genç girişimciler bir yıl boyunca Bağ-Kur primi de ödemeyecek. Henüz yolun başında olan genç girişimciler için ciddi avantajlar sağlayan Gelir Vergisi ve Bağ-Kur prim teşviklerinin diğer koşullarına da sırasıyla göz atalım...GELİR VERGİSİ TEŞVİKİYeni açılacak işyerinin hangi sektörde faaliyet göstereceği farketmiyor. İşletme, cafe de olabilir, market de, lokanta da. Avukat da olabilir, mimar da, doktor da, eczacı da. 29 yaşını doldurmamış olan, ‘yeni bir işyeri’ açan, ‘ilk defa vergi mükellefiyeti tesis ettiren’ genç girişimcinin yıllık kazancının 75 bin liraya kadarından vergi istenmiyor. Aşıyorsa aşan kısmının vergisi isteniyor. Ve bu avantajdan üç yıl boyunca da yararlanılabiliyor... (GVK Mükerrer 20.nci madde) Teşvikten yararlanmak isteyen diğer alanlardaki genç girişimcilerin de şirket olarak (anonim veya limited) değil, şahsen faaliyet göstermeleri gerekiyor. Anonim ve limited şirketler Kurumlar Vergisi mükellefi olduğundan ‘Genç Girişimciye GV Teşvikinden’ yararlanamıyor. Kollektif şirket ve adi ortaklıkta; ortaklar bizzat gelir vergisi mükellefi olduklarından teşvikten yararlanabilirler. 100 bin lira kazanç örneği üzerinden teşvikin sağlayacağı vergi avantajının matematiğini de örnekleyelim... Her ikisi de 2018’de 100 bin lira kazanç sağlayacak iki işletmeden; teşvikten yararlanmayan 25 bin 480 lira GV ödeyecekken, teşvikten yararlanan ise 4 bin 260 lira GV ödeyecek. Dolayısıyla teşvikin genç girişimciye sağlayacağı vergi avantajı (100 bin lira kazanç için) 21 bin 220 lira oluyor.  (2018’de elde edilecek gelir, 2019 Mart’da beyan edilecek.)Yeni işyeri açan genç girişimcilere (Ticari, zirai veya mesleki faaliyet nedeniyle) sağlanan vergi avantajının uygulamaya yönelik tebliğde (292 seri no’lu Gelir Vergisi Genel Tebliği) belirtilen diğer koşulları da şöyle:- İşe başlamanın kanuni süresi içinde bildirilmiş olması,- Kendi işinde bilfiil çalışılması veya işin kendisi tarafından sevk ve idare edilmesi, (Çırak, kalfa veya yardımcı işçi çalıştırmak ya da seyahat, hastalık, askerlik, tutukluluk ve hükümlülük gibi zaruri ayrılmalar dolayısıyla geçici olarak işinde bilfiil çalışmamak bu şartı ihlal etmiyor.),- Faaliyetin adi ortaklık veya şahıs şirketi bünyesinde yapılması hâlinde tüm ortakların işe başlama tarihi itibarıyla diğer şartları taşıması,- Ölüm nedeniyle faaliyetin eş ve çocuklar tarafından devralınması hâli hariç olmak üzere, faaliyeti durdurulan veya faaliyetine devam eden bir işletmenin ya da mesleki faaliyetin eş veya üçüncü dereceye kadar (bu derece dâhil) kan veya kayın hısımlarından devralınmamış olması,- Mevcut bir işletmeye veya mesleki faaliyete sonradan ortak olunmaması...BAĞ-KUR PRİM TEŞVİKİHali hazırda; 2018’de aylık en az ödenen Bağ-kur prim tutarı: 700 lira. Primini düzenli ödeyenlerse 5 puanlık indirim sonrası 599 lira ödüyorlar. Bağ-Kur prim teşvikinden yararlanacakların; öncelikle yukarıda koşullarını açıkladığımız Gelir Vergisi teşvikinden yararlanabiliyor olması gerekiyor. (GVK Mükerrer 20. madde kapsamındaki kazanç istisnası) Ayrıca; mükellefiyet başlangıcı itibariyle 18 yaşını doldurmuş 29 yaşını doldurmamış olması ve 01.06.2018 tarihinden itibaren ilk defa sigortalı olması gerekiyor. (5510 sayılı Kanunun 4/1-b.1 maddesi kapsamında) Adi ortaklıklar ve şahıs şirket ortaklıklarında da; sadece bir ortak prim teşvikinden yararlanabiliyor.",2024-10-15 11:00:40
Evden çalışmanın püf noktaları,https://www.hurriyet.com.tr/yazarlar/ahmet-karabiyik/evden-calismanin-puf-noktalari-40907425,"Nedeni de belli... Tatilde de olsa; akıllı telefonundan, bilgisayarından e-posta kutusuna, mesajlarına bakmak zorunda kalıyorlar... Yılın sayılı birkaç tatil gününde de olsa, işinden tam olarak kopamıyorlar... Uzaktan takip etmek zorunda hissediyorlar geride kalan işleri...Tatil dışında da; işlerini uzaktan takip edenler var... Hatta takipten de öte işlerini bizzat uzaktan yürütenler de var... Tatil dışı normal zamanlarda da iş yeriyle fiziki bağını tamamen (veya belirli günlerde) koparanların sayısı her geçen gün artıyor. Yazılımcılar, mimarlar, hukukçular, mali müşavirler, farklı alanlarda danışmanlık hizmeti verenler gibi...Uzaktan-evden çalışmanın, patron için de, çalışan için de yasal boyutu da var tabii ki... Gerek vergi mevzuatı yönünden gerek iş mevzuatı yönünden...Yaygın kullanımıyla ‘home ofis’ çalışmanın iş mevzuatı ve vergi mevzuatı yönünden, merak edilen kritik noktalarına birlikte göz atalım...İŞ YASASI AÇISINDANUzaktan çalışma: ‘Evden Çalışma’ İş Yasası’nda ‘Uzaktan çalışma’ olarak adlandırılıyor. (Md.14)  Yasada; ‘İşçinin, işveren tarafından oluşturulan iş organizasyonu kapsamında iş görme edimini evinde ya da teknolojik iletişim araçları ile işyeri dışında yerine getirmesi esasına dayalı ve yazılı olarak kurulan iş ilişkisidir’ şeklinde tanımlanıyor.  İş sözleşmesi: Uzaktan çalışanın iş sözleşmesinde; işin tanımı, yapılma şekli, işin süresi ve yeri, ücret ve ücretin ödenmesine ilişkin hususlar, işveren tarafından sağlanan ekipman ve bunların korunmasına ilişkin yükümlülükler, işverenin işçiyle iletişim kurması ile genel ve özel çalışma şartlarına ilişkin hükümler yer almak zorunda.Farklı işlem yapılamaz: Uzaktan çalışmada işçiler, esaslı neden olmadıkça salt iş sözleşmesinin niteliğinden ötürü emsal işçiye göre farklı işleme tabi tutulamıyor.İş güvenliği: İşveren, uzaktan çalışma ilişkisiyle iş verdiği çalışanın yaptığı işin niteliğini dikkate alarak iş sağlığı ve güvenliği önlemleri hususunda çalışanı bilgilendirmek, gerekli eğitimi vermek, sağlık gözetimini sağlamak ve sağladığı ekipmanla ilgili gerekli iş güvenliği tedbirlerini almakla yükümlü tutuluyor.VERGİ MEVZUATI AÇISINDANEvden çalışan vergi mükellefleri büyük çoğunlukla avukat, mimar, mali müşavir gibi serbest meslek faaliyeti yürütenler için home ofis çalışmanın önemli vergisel yönlerini de şöyle sıralayabiliriz...Home ofis kira giderleri: İkametgâhlarının bir kısmını iş yeri olarak kullananlar, ikametgâh için ödedikleri kiranın tamamını vergi hesabında indirebiliyorlar. Kiralanan bir yerin aynı zamanda işyeri olarak kullanılması halinde, kira bedelinin tamamı üzerinden stopaj hesaplanması gerekiyor. İkametgahı kendi mülkü olup bunun bir kısmını iş yeri olarak kullananlar amortismanın yarısını gider yazabiliyorlar.Elektrik, doğalgaz, su faturaları: İkametgâhlarının bir kısmını iş yeri olarak kullananlar, ısıtma ve aydınlatma gibi giderlerin ancak yarısını indirebiliyorlar.  Söz konusu faturalarda abone ismi olarak, serbest meslek erbabının isminin yazması da önemli.Home-Ofis olarak kullanılan yerde kiracı olarak mülk sahibi adına fatura ödenmesi durumunda ise; ödemenin kiracı serbest meslek erbabı tarafından bizzat yapılmış olması gerekiyor. Bu durumda kiracının kendi banka hesabı üzerinden otomatik ödeme talimatı vermesi, ödemelerde banka dekontuna açıklama yazılması gider yazabilmek için ödemelerin işyerine ait olduğunu delillendirecektir. İlgili faturalarda yazan katma değer vergisi ise, fatura bedelinin gider yazılan kısma isabet eden tutarı kadar ancak indirim konusu yapılabilir.",2024-10-15 11:00:44
Vergisiz varlık barışı için son günler,https://www.hurriyet.com.tr/yazarlar/ahmet-karabiyik/vergisiz-varlik-barisi-icin-son-gunler-40900229,"Normalde varlıkların değeri üzerinden yüzde 2 oranında ‘barış vergisi’ ödenmesi gerekiyor. Ay sonuna kadar (31 Temmuz’a kadar) başvuru yapanlar vergi ödemeden barış imzalayabilecek. 30 Kasım’a kadar başvuranların yüzde 2 oranında vergi ödemesi de gerekecek.Varlık barışı ile genel olarak ‘kayıt dışı varlıkların ekonomiye kazandırılması amaçlanıyor ve varlıklarını beyan edenlere-getirenlere herhangi bir vergi incelemesi yapılmayacağı güvencesi’ sağlanıyor.VARLIK TÜRLERİVarlık barışı kapsamında; yurtdışında bulunan para, altın, döviz, menkul kıymet ve diğer sermaye piyasası araçları ülkeye getirilebiliyor. Türkiye’deki banka veya aracı kuruma bildirilen söz konusu varlıkları gerçek ve tüzel kişiler serbestçe tasarruf edebilecekler.Bildirilen varlıkların, bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.Vergi ödemeden varlık barışından yararlanmak için, yurt dışındaki varlıkların Türkiye’ye 31 Temmuz 2018’e kadar transferi gerekiyor. (Fiziki olarak Türkiye’ye getirilmesi veya aracı kurumlarda açılacak bir hesaba transfer edilmesi mümkün olmayan menkul kıymet ve diğer sermaye piyasası araçlarının aracı kurumlara bildirilmesi yeterli görülüyor.)İşletmeler için; varlıklar, en geç 30 Kasım 2018 tarihine kadar kredilerin kapatılmasında da kullanılabiliyor. Bu takdirde, defter kayıtlarından düşülmesi kaydıyla, borcun ödenmesinde kullanılan varlıklar için Türkiye’ye getirilme şartı aranmaksızın varlık barışı hükümlerinden yararlanılabiliyor. Yurtiçinde; (yurtdışı için sayılan varlıklara ilaveten) taşınmazlar da barış kapsamına dâhil edilebiliyor. Gelir veya kurumlar vergisi mükelleflerince sahip olunan ve Türkiye’de bulunan ancak kanuni defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlar varlık barışı kapsamında değerlendirilebiliyor. Vergi ödemeden varlık barışından yararlanmak için, yurt içindeki varlıkların 31 Temmuz 2018’e kadar vergi dairesine beyanı gerekiyor. Başvuruda bulunanlar için; varlığın geçmişte belli bir tarih itibariyle var olduğunu ispat etme zorunluluğu da bulunmuyor. Belirtilen süre içinde varlığın yurda getirilmesi veya kayda alınması koşulunun sağlanması yeterli görülüyor.Yurtdışı varlıklar için Türkiye’deki banka veya aracı kuruma bildirim koşulu varken, yurt içi varlıkların ise vergi dairesine beyan edilmesi gerekiyor. İNCELENMEME GÜVENCESİVarlıkların Türkiye’ye getirilmesi nedeniyle ‘vergi incelemesi yapılmayacağı’ güvencesi veriliyor... Yasada; bu varlıklar nedeniyle ‘hiçbir suretle vergi incelemesi yapılmayacak’ ‘vergi tarhiyatı yapılmayacak’ şeklinde belirtiliyor...Ancak bu güvence hakkı ortadan kalkabiliyor da... Yüzde 2 oranındaki hesaplanan vergi eğer vadesinde ödenmezse incelenmeme güvencesi ortadan kalkıyor. Varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şartları ihlal edilirse de incelenmeme güvencesi ortadan kalkıyor.Altın ve taşınmazlar rayiç bedeliyle, döviz Merkez Bankası döviz alış kuruyla değerleniyor. Hisse senetleri ve tahvil, bono, eurobond gibi borçlanma araçları; varsa borsa rayici, borsa rayici yoksa rayiç bedeli, bu da tespit edilemiyorsa alış bedeliyle değerleniyor. Alış bedeli de belli değilse itibari (nominal) değeriyle dikkate alınıyor. Yatırım fonu katılma belgeleri ilgili piyasasında belirlenmiş kapanış fiyatıyla değerlenerek varlıkların bildirim-beyan değerleri tespit ediliyor.Varlık Barışı’na ilişkin ilgili mevzuatın (yasa metni, tebliğ ve rehber)  ayrıntılarına vergidoktoru.com.tr internet adresinden erişilebilir.",2024-10-15 11:00:46
10 milyon dolarlık tatilin vergisi var mı?,https://www.hurriyet.com.tr/yazarlar/ahmet-karabiyik/10-milyon-dolarlik-tatilin-vergisi-var-mi-40892827,"İSTANBUL’UN en lüks 10 otelinin de aralarında bulunduğu çok sayıda otelde yerleri hazır... Cömert patronları; masraflar için 10 milyon dolarlık bütçe ayırmış. Ayrıca çalışanlara 1 milyon dolar da harçlık dağıtılacakmış. Türsab Başkanı Firuz Bağlıkaya; 11-18 Temmuz tarihleri arasında gerçekleşecek organizasyona kendilerinin de katkı verdiğini belirterek, gelen turistlerin İstanbul Boğazı’nı teknelerle gezeceğini, bunun dışında Ayasofya Müzesi ve Topkapı Sarayı başta olmak üzere İstanbul’daki saray ve müzeleri ziyaret edeceğini, eğlence gecelerinde Türk yemeklerinin de tadına bakacağını söylemiş.Misafirlere iyi eğlenceler, turizmcilere de bol kazançlar dileyelim. Diğer yandan çalışanlara sunulan tatil paketinin gözden kaçırılmaması gereken bir de “yasal yükümlülükler” tarafı var. İşverenler için kritik olan yasal yükümlülükler kısmına da bir göz atalım. Tabii ki Türk mevzuatı açısından...Türkiye’de de şirketler çalışanlarına motivasyon ve ödüllendirme amaçlı cazip hediyeler sunulabiliyor. Çalışanlarına nakit prim, ikramiye gibi ödemeler yapmak yerine veya bunlara ilaveten tatil paketi sunmak gibi... Bu tip ödüllendirmeler için mevzuattaki kritik konular neler, şimdi sırasıyla ele alalım.İş Yasası; çalışan lehine olan uygulamalara engel çıkarmıyor tabii ki. SGK mevzuatı açısından da ayni (nakdi olmayan) yardımlar için sigorta prim ödenmesi gerekmiyor. Vergi mevzuatına göre ise durum biraz farklı. Çalışana sağlanacak bu menfaat (tatil masraflarının karşılanması) ücret kabul ediliyor. Net maaş üzerinden nasıl vergi hesaplanıyorsa, tatil masraflarının şirketçe ödendiği durumda da ilave bir vergi hesaplanması gerekiyor. (Çalışanın bordrosunda ilgili ay için uygulanan vergi dilimi – yüzde 15 ila yüzde 35- dikkate alınarak hesaplama yapılır.)TATİL GİDER YAZILABİLİRŞirketlerin çalışanlarının tatil masraflarını karşılaması başarı primi olarak da uygulanabilir, motivasyon amaçlı da olabilir. Her durumda Maliye bu uygulamanın vergiye tabi olduğunu belirtiyor. Yani bordroya dâhil edilmesi gerektiğini, diğer ödenen net maaş ve birçok yan hakta olduğu gibi üzerinden vergi hesaplanması gerektiğini belirtiyor. Bu durumda; bordro hesaplamalarına dahil edilen tatil masrafları, işverenlerce ücret olarak gider de yazılabiliyor. İŞ AMAÇLI MASRAFLARÇalışanların otel ve ulaşım masrafları ‘iş amaçlı’ olarak da yapılabiliyor. Şirketlerin satış, pazarlama, satınalma departmanlarının çalışanları, yöneticileri, olağan faaliyetlerini yürütürlerken seyahat etmeleri de gerekebilir. Müşteri veya tedarikçi ziyareti, fuar ve seminerlere katılım gibi çeşitli amaçlarla bu seyahatler yapılabiliyor. Ve bu seyahatlerin; konaklama, ulaşım, yemek vb. masraflarının kaçınılmaz olarak şirket tarafından ödenmesi de gerekecektir. Sayılan masrafların tümünün ticari kazancın elde edilmesi için gerçekleşeceği tartışmasız olduğundan gider yazılmasında da bir sakınca olmayacaktır. Ancak burada da kriterler var ve işletmelerin bu kriterleri de dikkate alması gerekiyor. Yasada yer aldığı haliyle ifade edecek olursak “işle ilgili ve yapılan işin ehemmiyeti (önemi) ve genişliği ile mütenasip (orantılı) seyahat ve ikamet giderleri” gider yazılabiliyor. Ayrıca seyahat giderlerinin “seyahat maksadının gerektirdiği süreye maksur (kısıtlı)” olması da gerekiyor. (Gelir Vergisi Kanunu Madde 40/4)",2024-10-15 11:00:49
Yılın ikinci yarısında maaşlar ne kadar azalacak?,https://www.hurriyet.com.tr/yazarlar/ahmet-karabiyik/yilin-ikinci-yarisinda-maaslar-ne-kadar-azalacak-40885596,"Geçmiş altı ay için; çalışanlar, net maaşlarındaki değişimi her ay itibariyle banka hesaplarında zaten görmüşlerdi... Peki, gelecek altı ayda net maaşlar ne kadar azalacak? Birçok çalışan için en önemli soru bu. Aile bütçesinin belki de tek gelir kalemi olan net maaşa göre, tüm harcamalar yapılacak...Brüt ücret üzerinden maaşları hesaplanan çalışanlar için; yılın başında kesinti yapılan vergi tutarı ilerleyen aylarda artıyor. Önümüzdeki altı ay için; maaştan kesilen gelir vergisi tutarı ne kadar artacaksa, net ücret de aynı tutarda azalacak... Örneğin; 3 bin 500 lira brüt ücreti olan bir çalışan, ocak net maaşı olarak 2 bin 654 lirayı banka hesabında görmüşken, mayıs da 2 bin 650 lirayı, haziran da ise 2 bin 505 lirayı hesabında gördü... Önümüzdeki beş ay boyunca da her ay 2 bin 505 lira olarak net maaş hesaplanacakken aralık ayına gelindiğinde ise net maaş olarak bankaya 2.386 lira yatırılacak. (TABLO I) Birçok kurumsal işletme, çalışanlarının maaşlarını brüt olarak belirliyor. Yıl içinde hep aynı brüt üzerinden maaş hesabı yapılıyor. İşveren olarak her ay aynı maliyete ( 1- net maaş, 2-vergiler, 3- sigorta primleri) katlanıyorlar. Ancak ‘bu üç kalemin toplamı’ yıl içinde değişmese de, net maaş azalıp, maaştan kesilen vergi ise artabiliyor. Yıl içinde vergi oranının yüzde 15’den başlayıp, yüzde 20, 27 ve yüzde 35’e çıkmasından kaynaklı olarak… (Oran artışları; sırasıyla -yıl içi toplam vergi matrahı- 14 bin 800 lirayı aştığında, 34 bin lirayı aştığında ve son olarak 120 bin lirayı aştığında gerçekleşiyor.) ASGARİ ÜCRETLİNİN NETİ AZALMIYORAsgari ücretlinin vergisinde de yıl içinde artış yaşanacak. İlk sekiz ay için gelir vergisi 258.76 lira iken, eylülde 295.05 liraya, ekim ve sonraki aylarda ise 345.02 liraya yükselecek. Bu da normalde net ücretin (1.603 lira) azalmasına neden olur. Ancak devlet Asgari Geçim İndirimi (AGİ) müdahalesi yoluyla asgari ücretin yıl boyu aynı kalmasını sağlıyor. Dolayısıyla asgari ücretli çalışanlar (2016 ve 2017’de olduğu gibi) 2018’de de yıl boyu aynı net maaşı(1.603 lira) alabilecekler. Eylül ve sonraki aylarda vergideki artış kadar, AGİ arttırımı yapılarak vergideki artış (net maaştaki düşüş) telafi edilecek, işverene yansıyan bir maliyet artışı da yaşanmayacak. ÖZEL SİGORTA PRİMLERİ NET MAAŞI ARTIRIRÇalışanlar özel sigorta şirketlerine ödedikleri sağlık sigorta ödeme belgelerini işverenlerine ilettiklerinde, ücretlerinin yüzde 15’lik kısmına kadarki primler vergi hesaplarında indirim olarak dikkate alınabiliyor. Yıllık indirilebilecek tutar, asgari ücretin yıllık tutarını aşamıyor. Hayat sigorta primlerinin ancak yarısı vergi matrahından indirilebiliyor. Ölüm, kaza, sağlık, hastalık, engellilik, işsizlik, analık, doğum ve tahsil gibi şahıs sigorta poliçeleri eş ve küçük çocuk adına da olabiliyor. İşyerlerinin büyük çoğunluğunda ücretler net üzerinden hesaplanmakta ve bu işyerlerinde çalışanlar için “yıl içinde maaşım ne kadar azalabilir?” kaygısı söz konusu olmuyor... Ocak ayında net maaş ne kadarsa, haziranda da, eylülde de hep aynı maaş çalışanların banka hesaplarına yatırılıyor. Yıl içinde çalışanların ücretlerinin gelir vergisi oranı ve vergi tutarı değişse-artsa bile, bu artış çalışanın net maaşını etkilemiyor, işveren bu vergi artışını üstleniyor. Bu işyerlerinde; yılın ilerleyen aylarında işverenler Maliye’ye ücretler üzerinden daha yüksek tutarda gelir vergisi öderler... Dolayısıyla işverenin ücret maliyetleri yıl içinde ocak ayına göre artış gösterir. Örneğin; 3 bin lira net ücreti olan bir çalışan için, işveren ocak ayında 4 bin 680 lira maliyet üstlenmişken, yıl için de bu maliyet dört kez kademeli olarak artarak yılın sonunda 5 bin 459 liraya yükseliyor. Ocak ayına göre; mayısta, haziranda, ekimde ve kasım ayında yüklenilen işveren maliyeti dört kez artırıma tabi olmakta. (TABLO II) Gerek brüt ücret üzerinden maaş hesaplanan çalışanlar için net maaşın ikinci yarıyılda ne kadar azalacağını, gerek net ücret üzerinden maaş hesaplanan işyerleri için işveren maliyetinin ikinci yarıyılda ne kadar artacağına dair daha düşük-daha yüksek ücret örnekleri http://vergidoktoru.com.tr internet adresinden görülebilir. SON 24 SAATTE YAŞANANLAR",2024-10-15 11:00:51
Konut ve işyeri tapuda arsa olarak görünüyorsa,https://www.hurriyet.com.tr/yazarlar/ahmet-karabiyik/konut-ve-isyeri-tapuda-arsa-olarak-gorunuyorsa-40878261,"“Konut olsun, işyeri olsun, eğer gayrimenkulün tapu ve belediye kayıtlarında görünen durumu ile fiili durumu arasında uyumsuzluk varsa bunu giderelim.” Binanın; emlak vergi (arsa) değeri ile yapının yaklaşık maliyet bedelinin toplamı üzerinden, konut için yüzde 3, işyeri için yüzde 5 ödeme yapan vatandaşlar ‘Yapı Kayıt Belgesi’ alarak taşınmazını kaçak durumundan kurtarabilecek. Uygulamaya yönelik tebliğ de çıktı. (Çevre ve Şehircilik Bakanlığı’nın 6 Haziran 2018 tarihli tebliği) Konutu veya işyeri için resmi “Yapı Kayıt Belgesi” almak isteyenler 31 Ekim 2018 tarihine kadar başvurularını yapıp, 31 Aralık 2018’e kadar da barışın bedelini ödemeleri gerekiyor.  Başvurular; Çevre ve Şehircilik İl Müdürlüklerine yapılabildiği gibi e-devletten de başvurulabiliyor. Yapı Kayıt Belgesi bedeli; Emlak vergisine esas arsa değeri ve yapının yaklaşık maliyet değerinin toplamı üzerinden yüzde 3 veya yüzde 5 oranında hesaplanacak.Mülklerin; tapuda görünen durumu ile fili durumu arasındaki farklar (uyumsuzluklar) yalnız imar mevzuatını ilgilendirmiyor. Vergi mevzuatı açısından da ‘kayıtlarla fiili durum arasındaki uyumsuzluklar’ önemli olabiliyor... Özellikle taşınmazın satışı söz konusuysa...Malum, gayrimenkullerde vergisiz satış (kazanç) için alım (edinim) tarihinin üzerinden beş yıl geçmesi gerekiyor... Ancak; mülkün tapuda görünen alım tarihi ile fiilen teslim alınan tarih arasında farklılık varsa “beş yılın hesabı hangi tarihten başlayacak” tereddütü yaşanabiliyor. Fiilen daha önce teslim alınmış olsa dahi, tapuda tescili daha ileriki bir tarih de olabiliyor. İşte bu durumda vergisiz satış için “mülkün tapuda görünen tescil tarihi mi, fiili kullanım tarihi mi esas alınacak?” sorusunun cevabı oldukça kritik hale geliyor. Önce genel kuralları hatırlayalım... Normalde taşınmazın alış değeri ile satış değeri arasında kazanç oluştuğunda bu kazanç üzerinden de vergi hesaplanır. Ancak Gelir Vergisi (GV) Kanunu’na göre alış tarihinin üzerinden beş tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor. (GVK Mükerrer Md. 80/6)Beş yıldan önce evini-işyerini satıp vergi hesaplamak zorunda olan kişiler için şu iki ayrıntıyı da hatırlatalım. Elde edilen kazancı; önce enflasyondan arındıracaklar ayrıca 12 bin lira istisnayı düşecekler, sonrasında vergi hesaplayacaklar. (Enflasyondan arındırmak için alış ve satış tarihleri arasındaki sürede, ÜFE endeksindeki artış oranının yüzde 10 veya üzerinde olması gerekiyor.) Vergi oranı; kazancın büyüklüğüne göre, yüzde 15’den başlayıp yüzde 20, yüzde 27 ve yüzde 35’e kadar çıkabiliyor.Şimdi tekrar ‘5 yıllık sürenin ne zaman başladığı’ sorusuna dönersek... Taşınmazlarda; normalde ilk alım (iktisap-edinim) tarihi olarak, ‘gayrimenkulün tapuya tescil edildiği tarih’ dikkate alınır... Ancak eğer tapuya tescil tarihinden önce gayrimenkul fiilen kullanılmaya başlanmışsa (oturum başlamışsa) ‘fiili kullanım tarihi’ dikkate alınabilir.KENTSEL DÖNÜŞÜMDE 5 YILLIK SÜRE SIFIRLANIYOROlası bir vergi incelemesinde fiili kullanımın ispatına yönelik belge de istenebilir... Bu durumda da belediye kayıtları, teslim tutanakları, su, elektrik, telefon, doğalgaz faturaları fiili kullanımın başladığı tarihi belgeleyecektir. (Konuyla ilgili 25/03/2011 tarih ve GVK-76/2011-2 sayılı Gelir Vergisi Sirkülerinde açıklamalar mevcuttur.)Kentsel dönüşüm kapsamında müteahhide verilen eski gayrimenkul ne zaman alınmış olursa olsun, müteahhitin evi yenileyip tekrar mülk sahibine vermesiyle (tapuda tescil edilmesi/fiili kullanımın başlaması) 5 yıllık süre yeniden başlıyor. Yani; satış kazancı üzerinden vergi ödenmemesi için mülk sahibinin bir beş yıl daha beklemesi gerekiyor. Çünkü Maliye, müteahhide verilmeden önceki edinim tarihini değil, yenilenen evin iktisap tarihini dikkate almakta. (Yeni taşınmaz için tapuda cins tashihi yapıldığı tarihte, yeni bir gayrimenkul edinimi olarak değerlendirildiğinden...)Vergi avantajından yararlanılamıyor olması bir taraftan da vatandaşı kentsel dönüşüme katılmak için duraksatıyor. Eski binasını edineli belki 10 yıl, belki 20 yıl geçmiş olmasına rağmen bu sürenin kentsel dönüşüm sonrası (vergisiz satış avantajı açısından) hiç dikkate alınmaması dayanaksız binaların yenilenmesinin (6306 sayılı Kanunla getirilen) teşvik uygulamalarıyla da örtüşmüyor. Kentsel dönüşüm kapsamında; yıkılan eski binanın-dairenin yerine teslim alınan yeni daireler için, 5 yıllık sürenin sıfırlanmayacağı yönünde (en azından yararlanılabilecek konut adeti sınırlaması getirilerek) düzenleme yapıldığında, bu düzenleme mevcut dayanaksız yapıların sağlamlaştırılmış yeni yapılara dönüşümü için teşvik edici ilave bir unsur olacaktır.",2024-10-15 11:00:54
Sandık görevlileri vergi ödeyecek mi?,https://www.hurriyet.com.tr/yazarlar/ahmet-karabiyik/sandik-gorevlileri-vergi-odeyecek-mi-40872105,"Pazar günkü seçimde oy kullanabilecek seçmen sayısı (yurtdışında bulunanlarla birlikte) toplamda 59 milyon 369 bin 960 kişiye ulaşıyor... Tüm yurtta saat 08.00 – 17.00 arası seçmenler kayıtlı oldukları sandıklara gidip oy kullanabilecek. Hem cumhurbaşkanlığı seçimi için hem milletvekili genel seçimi için tercihte bulunulacak. Seçmenlerin oy kullanacağı sandık sayısı ise 181 bin 863.  Milyonlarca kişiyi ilgilendiren ve dokuz saatle sınırlı olan büyük organizasyonun sağlıklı sonuçlanabilmesi için her sandıkta devlet memurları ve siyasi partilerin temsilcileri (yaklaşık 2 milyon kişi) görev alacak.  (Sandık kurulu başkanları,  seçim sandık kurulu üyeleri ile bina sorumlusu, memur, hizmetli ve şoförler)Ve bu görevlilere; pek tabi kritik görevleri karşılığı olarak bir ödeme de yapılacak. Ödenecek tutarlar tabloda yer almakta.Ödemeler Ziraat Bankası şubeleri aracılığıyla 14 Aralık 2018 Cuma gününe kadar yapılabilecek. (Bu tarihe kadar alınmayan hak edişler, seçmen kütük bürosuna müracaat edilmesi halinde mal müdürlüklerinden de alınabiliyor.)Ve tabii bir görevlendirme ve karşılığı ödeme söz konusu olunca haliyle ‘üzerinden vergi hesaplanacak mı?’ sorusu da akla gelecektir.  Hizmet karşılığı olarak elde edilen hemen her türlü ödenek ve para transferi vergiye tabi iken seçimde görevli olarak hizmet verenlerden ise vergi alınmıyor. Hakedişler gelir vergisi kesintisi yapılmadan, net olarak ilgili görevlilere ödenecek. Gelir Vergisi Kanunu’na göre seçim işlerinde görev alanlara ödenecek gündelikler vergiden istisna edilmiş durumda. (Md. 24/5)SPOR KULÜPLERİNE VERGİ İADESİ BAŞLIYORMaliye, kulüplere amatör spor branşlarında kullanmak üzere vergi iade ödemesi yapmaya başlıyor. Kulüplerin ödedikleri ücret-gelir vergisi stopajını, koşullu olarak tekrar kulüplere geri ödeyecek (vergi iadesi yapılacak). Kulüpler bu aldıkları vergi iadesini, amatör branşların harcamalarında kullanacak. Maliye Bakanlığı ve Gençlik ve Spor Bakanlığı kulüplerin devletten sağladıkları bu kaynağın amacına uygun kullanılıp kullanılmadığını yılda en az bir kez denetleyecek.İlgili düzenleme 7103  sayılı yasa ile yapılmıştı. (3289 sayılı Spor Genel Müdürlüğünün Teşkilat ve Görevleri Hakkında Kanunun Ek 12’nci maddesi.) Şimdi uygulamaya yönelik yönetmelik de yayımlandı. (Sporcu Ücretlerinden Tevkif Yoluyla Alınan Gelir Vergisinin İadesi Hakkında Yönetmelik. 13 Haziran 2018 Tarihli Resmi Gazete) Spor kulüpleri veya sportif alanda faaliyette bulunan şirketler ilk ödemelerini mayıs ayı muhtasar beyannameleri (25 Haziran’a kadar verilebilecek)  üzerinden (ödemeyi takip eden 5 iş günü içerisinde) alabilecekler. Kulüplerin vergi iadesi alabilmesi için bankada özel bir hesap açması da gerekecek.",2024-10-15 11:00:56
Erzak ve ikramiyeler vergiye tabi mi?,https://www.hurriyet.com.tr/yazarlar/ahmet-karabiyik/erzak-ve-ikramiyeler-vergiye-tabi-mi-40865999,"7143 sayılı yasa milyonlarca kişiyi, işletmeleri ilgilendiriyor ve önemli avantajlar sağlıyor... Vergi barışı ile; mükelleflere geçmiş beş yıla ilişkin incelenmeme güvencesi sağlanıyor, stok ve kasa affı yoluyla işletmelere kayıtlarını düzeltme imkanı sağlanıyor.  Varlık Barışı ile; yurtdışı ve yurtiçindeki ‘kayıt dışı varlıklar’ (yüzde 2 gibi düşük bedel) ödenerek ekonomiye kazandırılıyor. (31 Temmuz 2018 tarihine kadar bildirim ve beyan yapıldığında yüzde 2 vergi de istenmiyor.) Varlık Barışında da yine; beyanda-bildirimde bulunan şahıs ve şirketlere vergi incelemesi yaşamayacaklarının güvencesi veriliyor.Devlete borçlu olan şahıs ve şirketlere; borçlarını üç yıla kadar yayarak uygun koşullarda yeniden yapılandırma imkânı tanınıyor.  Yüksek gecikme zammı-faizi işletilmiş devlete olan borçların gecikme faizleri siliniyor. Cazip oranlı ÜFE üzerinden hesaplama yapılarak borçlar yeniden yapılandırılıyor. Peşin ödenirse ÜFE üzerinden hesaplanan tutarın yüzde 90’ı, iki taksitle ödenirse de yüzde 50 ‘si siliniyor.Vergi barışı ramazan ayı boyunca hep gündemdeydi. Barışın avantajlarından yararlanmak isteyenlerin, bayramdan sonra (süreleri de dikkate alarak) başvurularını geciktirmeden yapmalarında yarar var. (Yapılandırma için son başvuru tarihi 31 Temmuz, matrah artırımı için son başvuru tarihi 31 Ağustos, Varlık Barışı için 30 Kasım 2018) Vergi barışı yasası ramazan ayı boyunca hep gündemde yer almış olsa da, işletmelerin ramazan ayından kaynaklı başkaca yükümlülükleri de var, bu yükümlülüklerin de gözden kaçırılmaması gerekiyor...İşletmelerde ramazana özel ‘yan haklar’ olabiliyor mesela... Birçok işletme ramazanda çalışanlarına erzak dağıtabiliyor veya ramazan ayının sonunda çalışanlarına bayram ikramiyesi verebiliyor. Bu iki yan hakkın ücret bordrosuna yansıması ve dolayısıyla üzerinden vergi ödenmesi de gerekiyor.ERZAKLARDA VERGİLEMEÇalışanlara dağıtılan erzak kolileri de, bayram ikramiyeleri de Gelir Vergisi Kanunu’na (GVK) göre vergiye tabi... (Md. 61) İşverenin erzaklara ödediği KDV dâhil bedeller (brütleştirilerek) çalışanın ücreti gibi değerlendirilecek ve çalışanın bordrosunda GV hesabına dahil edilerek Maliye’ye beyanda bulunulacak. Erzak değeri üzerinden Damga Vergisi ödenmesi de gerekiyor. Çalışanlara dağıtılacak bayram ikramiyeleri üzerinden de işverenler ilave vergi hesaplayarak Maliye’ye beyan edip ardından ödemesini yapacaklar. (GVK Md. 61) GVK’na göre ücret olarak görülen ve üzerinden vergi hesaplanan söz konusu yardımlar, diğer bordro kalemleri gibi işletme için aynı zamanda bir gider kalemi olarak muhasebeleştiriliyor. Dolayısıyla işletmenin ödeyeceği verginin hesabında gider olarak da dikkate alınabiliyor.İKRAMİYE İÇİN SGK PRİMİSosyal Sigortalar ve Genel Sağlık Sigortası Kanunu’na göre, ayni yardımlar sigorta primine tabi olmadığından, personele verilen erzak için sigorta primi hesaplanmayacak. Bayramda verilecek ikramiye içinse sigorta primi hesaplanıp SGK’ya ödenecek.BAYRAMDA ÇALIŞANLARIN ÜCRETLERİİş Yasası’na göre; çalışanlar normalde fazla mesai yaptıklarında normal ücretinin 1,5 katını alırlar. (Her bir saat fazla mesai için yüzde 50 fazlasını) Bayramda çalışanlar ise normal ücretinin iki katı kadar ücret hak ederler.  Çalışılan her bir gün için bu hesap yapılır. (Arife günü yarım gün ve bayramın üç günü için.) NOT: Vergi Barışı, Varlık Barışı ve Borçların Yapılandırılmasına ilişkin tüm ayrıntılara vergidoktoru.com.tr internet adresinden ulaşabilir. Yasa metni, uygulamaya yönelik tebliğ, iç genelge ve rehber... Tümü bir arada görülebilir...",2024-10-15 11:00:58
Vergi Barışı nasıl bozulur?,https://www.hurriyet.com.tr/yazarlar/ahmet-karabiyik/vergi-barisi-nasil-bozulur-40858884,"O zamanki 2016 model barış yasası (6736 sayılı) hükümleri ile bugünkü 2018 model yasa (7143 sayılı) hükümleri büyük oranda birbirine de benziyor. Ancak çok kritik farklılıklar da var... Ki en önemli fark; barışın bozulma koşullarında...Önce vergi barışının genel çerçevesine göz atalım...  Şirketler olsun, şahıslar olsun... Barış imzalamak için Maliye’ye 31 Ağustos’a kadar başvurup geçmiş beş yılları için vergi matrahlarını artıracaklar... En önemli güvenceyi de sağlamış olacaklar... Yani geçmiş beş yıl için vergi incelemesine artık tabi olmayacaklar.Vergi barışıyla; ‘Maliye inceleme hakkından vazgeçiyor, mükellefler de bunun karşılığı geçmiş yıllar vergi beyanlarını artırıyor’Şimdi o kritik soruya ve cevabına bakalım... Maliye ile mükellef arasındaki barış, hangi koşullarda bozulur? Matrah artırımı sonrası (yeni hesaplanan) vergilerin taksitleri aksatıldığında barış da bozuluyor. Mükellefin artık incelenmeme güvencesi ortadan kalkıyor. Diğer yandan matrah arttırımı yoluyla yeni (2018’de) borçlanılan vergiler de, mükelleften yüksek faiz oranıyla (aylık 1.40) istenir hale geliyor.Matrah arttırımı sonrasında yeni hesaplanan vergiler 30 Eylül’e kadar peşin ödenebiliyor. Ayrıca taksitle bir yıla yayılarak ödenebiliyor. İlk taksit 30 Eylül’de başlıyor, ikişer ay arayla 6 eşit taksitte (1.045 oranında katsayı ilave edilerek) ödeme yapılabiliyor.Taksitlendirilen vergilerin ödenmemesinin yaptırımı oldukça ağır olduğundan ‘aman dikkat’ diyoruz...Önceki vergi barışı yasasında (6736 sayılı) matrah arttırımı sonucu ödenmeyen taksitler barışı bozmuyordu. Yalnızca cazip katsayıyla borçlanılan taksitler yerine, gecikme zammının bir katı fazlası oranla (aylık 2.80) takibe başlanıyordu.BARIŞ NASIL BOZULUR Varlık barışı hükümlerine göre; şahıslar veya şirketler yurtdışında bulunan para, altın, döviz, menkul kıymet ve diğer sermaye piyasası araçlarını 30 Kasım 2018 tarihine kadar Türkiye’deki banka veya aracı kuruma bildirilebiliyor. Bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.Sayılan varlıklar Türkiye’ye getirildiğinde ‘vergi incelemesi yapılmayacağı’ güvencesi veriliyor...Ancak bu güvence hakkı ortadan kalkabiliyor da... 31 Aralık 2018 tarihine kadar ödenmesi gereken yüzde 2 oranındaki hesaplanan vergi eğer vadesinde ödenmezse incelenmeme güvencesi ortadan kalkıyor. Varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şartları ihlal edilirse de incelenmeme güvencesi ortadan kalkıyor.(Sayılan varlıklar eğer; 31 Temmuz 2018 tarihine kadar Türkiye’ye getirilirse, yüzde 2 vergi de istenmiyor. Temmuz sonuna kadar varlıklarını Türkiye’ye getiren şirket ve şahısların herhangi bir vergi ödemesi gerekmeyecek.)Yurtdışı varlıkların bildirimi banka ve aracı kurumlar vasıtasıyla gerçekleşecekken, yurtiçi varlıklar için bildirim 30 Kasım 2018 tarihine kadar vergi dairesine yapılacak. Yüzde 2 oranındaki verginin ödenmesi için son tarih, 31 Aralık 2018. Yurt içi varlıklar için de eğer; 31 Temmuz 2018 tarihine kadar bildirim yapılırsa, yüzde 2 vergisi istenmiyorYAPILANDIRILMA NASIL BOZULUR?Devlete olan vergi, sigorta primi, trafik cezası, öğrenim kredisi vb. borçlarını yapılandırmak isteyenler 31 Temmuz 2018 tarihine kadar (bu tarih dâhil) ilgili idareye başvuruda bulunarak, ilk taksiti de 30 Eylül 2018 tarihine kadar ödemesi gerekiyor. (Sosyal Güvenlik Kurumuna bağlı tahsil dairelerine ödenecek tutarların ilk taksiti 31 Ağustos 2018 tarihine kadar ödenebiliyor.) Diğer taksitler ise bu tarihleri takip eden ikişer aylık dönemler hâlinde en fazla on sekiz eşit taksitte ödenebiliyor.İlk iki taksitin kesinlikle süresinde ödenmesi gerekiyor. Ayrıca her takvim yılında da en fazla iki taksit aksatılabiliyor. Aksatılabilecek bu iki taksitin de en geç son taksiti izleyen ayın sonuna kadar (gecikme zammı da hesaplanarak) ödenmesi gerekiyor. Aksi durumda yapılandırma bozuluyor ve gecikme zammı ve faizine (aylık 1.40) göre oldukça uygun belirlenmiş oranların (Yİ-ÜFE)  geçerliliği kalmıyor.",2024-10-15 11:01:01
Simitçinin yol tarifi de gerekmiyor artık,https://www.hurriyet.com.tr/yazarlar/ahmet-karabiyik/simitcinin-yol-tarifi-de-gerekmiyor-artik-40851879,"Simitçinin isyanından bahsetmiştim. Gayrettepe’deki bir simitçi; arabasının camına yapıştırdığı kâğıtla ‘vergi dairesinin yolunu’ tarif ediyordu. Gün içinde çok sayıda vatandaştan aynı soruyu (Vergi dairesi nerede?) işitince böyle pratik bir yol bulmuştu. (FOTO 1) ‘Bir alt sokaktan, ilk sağ ve ilk solu’ takip ettiğinizde hakikaten de vergi dairesinin önüne çıkarıyordu. Üstelik aynı binada; Şişli, Beşiktaş ve Mecidiyeköy vergi daireleri faaliyet gösteriyorlardı...Bugün itibariyle; simitçinin tarifine gerek kalmamış. ‘Vergi dairesi’ yazılı yön tabelaları sizi vergi dairesine çıkarıyor artık. (FOTO 2)  (Muhtemelen gündeme getirdiğimiz simitçinin isyanı sonrası bu tabelalar yerleştirilmiş. ) Ortaklar Caddesi’nden geliş yönünden de,  Mecidiyeköy ve Esentepe’den geliş yönünden de 5-6 adet tabela ile vergi dairesine vatandaşlar yönlendiriliyor. Dolayısıyla; simitçinin isyanına da, tarifine de gerek kalmamış artık.Simitçiyi isyan ettiren yaya trafiği artışı; borç yapılandırmasına başvuranların yoğunluğundan kaynaklıydı. 7020 sayılı yasa ile yapılandırma başvuruları yapılıyordu geçen yıl. (2016’da da, 6736 sayılı yasa ile yapılandırma gündemde idi.)Önümüzdeki günlerde; haziran ve temmuz aylarında tekrar artacak vergi dairelerinin yoğunluğu. Devlete borçlu olanlar için yeni barış yasası da (7143 sayılı) yürürlükte artık.Yapılandırma; vergi borçları dışında öğrenim ve katkı kredisi borçları, trafik cezaları, köprü-otoyol geçiş ihlali cezaları gibi devlete olan gecikmiş çok sayıda borç türünü kapsıyor.Peki bu yapılandırmadan yararlanmak için başvurular ne zamana kadar yapılabilecek, ödemeler kaç taksitle yapılabilecek, peşin ödemenin avantajları neler, yapılandırmanın diğer koşulları ve avantajları neler? Borç yapılandırmasıyla ilgili merak edilenleri sırasıyla açıklıyoruz.- Yapılandırma kapsamına; 31 Mart 2018 tarihinden önceki dönemlere ilişkin devlet alacakları konu olmakta. Alacak türüne göre (ecrimisil, öğrenim katkı kredisi gibi..) değişen diğer kriterler uygulamaya yönelik tebliğlerden de yararlanılarak ayrıca dikkate alınmalı.- Geçmişte ödeme süresi içerisinde ödenmemiş (kesinleşmiş) vergiler ve devletin sigorta primi, trafik cezası gibi çeşitli alacakları için bu alacakların yeniden yapılandırılması gerçekleşiyor. Aylık 1.40 oranındaki (yüksek) gecikme zammı, gecikme faizi yerine daha düşük (cazip) oranlarda Yİ-ÜFE oranları dikkate alınarak yapılandırma yapılabiliyor. Yapılandırma için başvuru yapıp peşin olarak ödenen ‘idari para cezalarında’ yüzde 25 indirim de sağlanıyor. (1111 sayılı,  5539 sayılı, 2839 sayılı ve 2918 sayılı yasalar sırasıyla  Askerlik, Karayolları, Seçim, Trafik konularında idari para cezaları da içermekte. )- 31 Temmuz 2018 tarihine kadar (bu tarih dâhil) ilgili idareye başvuruda bulunulması, ilk taksitin 30 Eylül 2018 tarihine kadar ödenmesi gerekiyor. (Sosyal Güvenlik Kurumuna bağlı tahsil dairelerine ödenecek tutarların ilk taksiti 31 Ağustos 2018 tarihine kadar ödenebiliyor.) Diğer taksitler ise bu tarihleri takip eden ikişer aylık dönemler hâlinde en fazla on sekiz eşit taksitte ödenebiliyor.Maliye Bakanlığına bağlı vergi dairelerine olan borçları için yapılandırmadan yararlanmak isteyenler, bağlı bulundukları vergi dairesine doğrudan başvurabilecekleri gibi posta yoluyla veya Gelir İdaresi Başkanlığı internet adresi (www.gib.gov.tr) ya da e-devlet (www.turkiye.gov.tr) üzerinden başvuruda bulunabilecekler.*İlk iki taksitin kesinlikle süresinde ödenmesi gerekiyor.  Ayrıca her takvim yılında da en fazla iki taksit aksatılabiliyor. Aksatılabilecek bu iki taksitin de en geç son taksiti izleyen ayın sonuna kadar (gecikme zammı da hesaplanarak) ödenmesi gerekiyor. Aksi durumda yapılandırma bozuluyor ve gecikme zammı ve faizine (aylık 1,40) göre oldukça uygun belirlenmiş oranların (Yİ-ÜFE)  geçerliliği kalmıyor.- Peşin ödeyenler için yüzde 90 ayrıca indirim imkânı mevcut. Yani 30 Eylül’e kadar yapılandırma sonucu çıkacak tutarı ödeyenler; (Yİ-ÜFE)  üzerinden hesaplanacak tutarın yalnızca yüzde 10’nu ödemiş olacaklar.  Vergi borçlarında ana para zaten her halükarda ödenecek, gecikme zammı silinmiş olacak. İki taksitle ödeyenler için de yüzde 50 oranında indirim imkanı sağlanıyor.  Yapılandırma yasası kapsamında Maliye’nin tahsil ettiği alacaklar dışında; Sosyal Güvenlik Kurumu’nun, Belediyelerin, Gümrük İdaresi gibi başkaca kurumların alacakları da var. Devlete gecikmiş borcu bulunanların ilgili kurumların uygulamaya yönelik yayımladıkları tebliğleri ve süreleri de dikkate alarak yapılandırma fırsatını değerlendirmelerinde yarar var.",2024-10-15 11:01:05
10 soruda ‘Varlık Barışı’nın koşulları,https://www.hurriyet.com.tr/yazarlar/ahmet-karabiyik/10-soruda-varlik-barisinin-kosullari-40845249,"Ancak ‘Varlık Barışı’ tasarıda yoktu. ‘Varlık Barışı’na ilişkin hükümler mecliste yasa metnine ilave edildi. Ve Cumhurbaşkanı’nın imzası sonrasında 7143 Sayılı Yasa 18 Mayıs’ta Resmi Gazete’ de yayımlandı.Vergi barışı- matrah artırımı, stok ve kasa affının koşullarını, yasa daha Resmi Gazete’ de yayımlanmadan ayrıntılarıyla (9-13 Mayıs tarihlerinde yazı dizisi olarak) ele almıştık.Bugün varlık barışında merak edilen soruları cevaplıyoruz.Varlık Barışı ile genel olarak ‘kayıt dışı varlıkların ekonomiye kazandırılması amaçlanıyor ve varlıklarını beyan edenlere-getirenlere herhangi bir vergi incelemesi yapılmayacağı güvencesi’ sağlanıyor.YURTDIŞINDAN GETİRİLECEK VARLIKLAR1- Hangi varlıklar ülkeye getirilebiliyor?Yurtdışında bulunan para, altın, döviz, menkul kıymet ve diğer sermaye piyasası araçları getirilebiliyor.2-Varlıkların son bildirim tarihi ne zaman?30 Kasım 2018 tarihine kadar Türkiye’deki banka veya aracı kuruma bildiren gerçek ve tüzel kişiler, söz konusu varlıkları serbestçe tasarruf edebilecekler.Bildirilen varlıkların, bildirimin yapıldığı tarihten itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi de gerekiyor.3- Varlıkların değeri üzerinden ne kadar vergi ödenecek?Banka ve aracı kurumlar, kendilerine bildirilen varlıklara ilişkin olarak yüzde 2 oranında hesapladıkları vergiyi, 31 Aralık 2018 tarihine kadar vergi sorumlusu sıfatıyla bir beyanname ile bağlı bulunduğu vergi dairesine beyan edecek ve aynı sürede ödeyecekler.4- 31 Temmuz’a kadar getirilirse vergi yok mu?Sayılan varlıklar eğer; 31 Temmuz 2018 tarihine kadar Türkiye’ye getirilirse, yüzde 2 vergi de istenmiyor. Temmuz sonuna kadar varlıklarını Türkiye’ye getiren şirket ve şahısların herhangi bir vergi ödemesi gerekmeyecek.5- İncelenmeme güvencesi sağlanıyor mu?Sayılan varlıklar Türkiye’ye getirildiğinde ‘vergi incelemesi yapılmayacağı’ güvencesi veriliyor... Yasa metninde; bu varlıklar nedeniyle ‘hiçbir suretle vergi incelemesi yapılmayacak’ ‘vergi tarhiyatı yapılmayacak’ deniliyor...6- İncelenmeme güvencesi kalkabiliyor mu?Ancak bu güvence hakkı ortadan kalkabiliyor da... Yüzde 2 oranındaki hesaplanan vergi eğer vadesinde ödenmezse incelenmeme güvencesi ortadan kalkıyor. Varlıkların bildirim tarihinden itibaren üç ay içinde Türkiye’ye getirilmesi veya Türkiye’deki banka ya da aracı kurumlarda açılacak bir hesaba transfer edilmesi şartları ihlal edilirse de incelenmeme güvencesi ortadan kalkıyor.7- Yurtdışı kredilerin kapanmasında kullanılabilir mi?Sayılan varlıklar; defterlerde görünen kredilerin en geç 30 Kasım 2018 tarihine kadar kapatılmasında da kullanılabilir. Bu takdirde, defter kayıtlarından düşülmesi kaydıyla, borcun ödenmesinde kullanılan varlıklar için Türkiye’ye getirilme şartı aranmaksızın varlık barışı hükümlerinden yararlanılır.YURTİÇİNDEN BEYAN EDİLECEK VARLIKLAR8- Hangi varlıklar beyan edilebilir?Yurtiçinde; yurtdışından farklı olarak taşınmazlar da barış kapsamına dâhil edilebiliyor. Gelir veya kurumlar vergisi mükelleflerince sahip olunan ve Türkiye’de bulunan ancak kanuni defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlar varlık barışı kapsamında değerlendirilebiliyor.9- Son bildirim tarihi ne zaman?Yurtdışı varlıkların bildirimi banka ve aracı kurumlar vasıtasıyla gerçekleşecekken, yurtiçi varlıklar için bildirim 30 Kasım 2018 tarihine kadar vergi dairesine yapılacak. Beyan edilen söz konusu varlıklar, 30 Kasım 2018 tarihine kadar, dönem kazancının tespitinde dikkate alınmaksızın kanuni defterlere kaydedilebilir. Bu takdirde, söz konusu varlıklar vergiye tabi kazancın ve kurumlar için dağıtılabilir kazancın tespitinde dikkate alınmaksızın işletmeden çekilebilir.10- Vergi ne kadar ödenecek?Vergi dairelerine beyan edilen varlıkların değeri üzerinden yüzde 2 oranında vergi tarh edilecek ve bu vergi, 31 Aralık 2018 tarihine kadar ödenebilecek.31 Temmuz 2018 tarihine kadar; vergi dairesine beyan edilerek kanuni defterlere kaydedilen varlıklara ilişkin olarak (yurtdışı varlıklarda olduğu gibi) yine vergi ödenmesi gerekmiyor.",2024-10-15 11:01:07
"Satıcı değil, kullanıcıyım",https://www.hurriyet.com.tr/yazarlar/ahmet-karabiyik/satici-degil-kullaniciyim-40837927,"Uyuşturucu satanın; topluma verdiği tahribat, uyuşturucu kullanana göre kat be kat fazla olduğundan; satıcının cezası da içiciye göre daha fazla haliyle... Üzerinde uyuşturucu ile yakalananlar, bu yüzden ‘Satıcı değil, içiciyim-kullanıcıyım’ savunmasını yaparlar...Yeni vergi barışı yasasındaki bir düzenleme, ‘satıcı değil, kullanıcıyım’ anektodunu hatırlattı bana... Yasanın matrah arttırımı hükümlerinden; naylon faturayı piyasaya sürenler (düzenleyenler) yararlanamıyor, naylon faturayı kullananlar ise yararlanabiliyor. (5.nci madde, 9.ncu fıkra)Geçmiş beş yıla ilişkin matrah arttırımı yapan mükellefler için Maliye artık o yıllara ilişkin inceleme yapmayacak. Ancak bu hükümden sahte fatura kullananlar yararlanabilecekken, sahte fatura düzenleyenler ise yararlanamayacak. Normalde; Vergi Usul Kanunu (VUK) naylon faturayı düzenleyeni de, kullananı da aynı görüyor. Her iki işlem için de; üç yıldan beş yıla kadar hapis cezası (VUK Md. 359/b) ve vergi kaybının üç katı tutarında parasal ceza öngörülüyor.  (VUK Md. 344) Ancak vergi barışı yasası; düzenleyeni ve kullananı aynı görmüyor, birbirinden ayırıyor. Sahte fatura kullananlara; geçmiş yıllara ilişkin matrah arttırarak- vergi ödeyerek barışma hakkı tanınıyor. Sahte fatura düzenleyenlere ise matrah arttırımı yoluyla incelenmeme garantisi verilmiyor, barışma imkânı tanınmıyor.Naylon fatura düzenlenmemiş olsaydı, bu faturayı kullanan da olmayacaktı. Naylon fatura düzenlenmese; kaçakçının haksız kazancı, devletin de vergi kaybı oluşmayacaktı. Sahte fatura düzenleyenle, kullanan aynı kefede değil hakikaten... Özellikle; ‘Bilmeyerek ve çıkar sağlamaksızın naylon fatura kullananların’ hiç kabahati yok zaten. Birçok mükellef için; geçmiş yıllarda kayıtlara giren yüzlerce- binlerce faturaların içinden, hangisi sahte, hangisi değil ayırt edilememiş olabilir. İşletmeler hakkında sahte fatura kullanıldığına dair bir vergi inceleme raporu-tespit varsa veya tespit olmaksızın mükellefin bu yönde şüphesi söz konusuysa vergi barışı oldukça avantajlı. 2013’den, 2017’ye; geçmiş 5 yılın tümü için de, bu dönemlerden herhangi bir yıl için de Maliye ile barışma imkânı mevcut. Barışanlar için artık geçmiş 5 yıla ilişkin vergi inceleme riski söz konusu olmayacak. Geçmiş beş yıla ilişkin şahıs işletmeleri Gelir Vergisi (GV), şirketler ise Kurumlar Vergisi (KV) için matrah artırımı-vergi artırımı yapabilirler. Özellikle defter kayıtlarında sahte fatura bulunduğuna (kullanıldığına) dair tespit veya şüphesi olanların yalnız GV veya KV açısından değil KDV açısından da matrah artırımı hükümlerinden yararlanmaları yerinde olacaktır.TERÖR SUÇLARI DA YARARLANAMIYOR Vergi Barışı Yasası’na göre yalnız naylon fatura düzenleyenlere değil “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlara da” barışma imkânı tanınmıyor.Ayrıca terör suçundan hüküm giyenler ve yasada (5.inci maddesinin 9.ncu fıkrası) belirtilen; terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor.  Gerek sahte fatura düzenlemekten, gerek defter, kayıt ve belgeleri yok etme gibi nedenlerle yapılan vergi incelemesinin tamamlanması sonucunda bu fiillerin varlığı tespit edilememesi durumunda matrah arttırımından yararlanma hakkı doğabiliyor. Durumun tespitine ilişkin raporun mükelleflere tebliği tarihinden itibaren bir ay içerisinde yazılı başvuru yapıp, ikişer aylık dönemler halinde altı eşit taksitte yeni hesaplanan vergiler ödenerek matrah arttırım imkanı sağlanabiliyor.Matrah artırımından yararlanan mükellefler için her ne kadar vergi incelenme riski kalkmış olsa da, defter ve belgelerini saklama ve ibraz yükümlülüklerinin devam ettiğini de ayrıca belirtelim.",2024-10-15 11:01:20
Stok ve kasa affının koşulları,https://www.hurriyet.com.tr/yazarlar/ahmet-karabiyik/stok-ve-kasa-affinin-kosullari-40834825,"‘Vergi Barışı’ dizimizin son yazısında ‘Stok ve kasa affının’ koşullarına göz atıyoruz.KAYITLARDA GÖRÜNMEYEN EMTİA, MAKİNE, DEMİRBAŞLAR- Hangi işletmeler kayıt düzeltme işleminden yararlanabilir?- Gelir ve kurumlar vergisi mükellefleri (adi, kollektif ve adi komandit şirketler dâhil) yararlanabiliyor. Mükellefler, işletmelerinde mevcut olduğu hâlde kayıtlarında yer almayan emtia, makine, teçhizat ve demirbaşları defterlerine kaydedip uyumsuzlukları giderebilecek. İşletmeler söz konusu kıymetleri, kendilerince veya bağlı oldukları meslek kuruluşunca tespit edilecek rayiç bedel ile ve bir envanter listesi ile vergi dairelerine 31 Ağustos’a gerekiyor. Bildirime dahil edilen kıymetler için amortisman ayrılamıyor.- Emtia, makine veya demirbaşın muhasebe kaydı nasıl yapılacak?- Bilanço esasına göre defter tutan mükellefler, aktiflerine kaydettikleri emtia için ayrı, makine, teçhizat ve demirbaşlar için ayrı olmak üzere özel karşılık hesabı açacaklar. Emtia için ayrılan karşılık, ortaklara dağıtılması veya işletmenin tasfiye edilmesi hâlinde sermayenin unsuru sayılacak ve vergilendirilmeyecek. İşletme hesabı esasına göre defter tutan mükellefler ise söz konusu emtiayı defterlerinin gider kısmına satın alınan mal olarak kaydedecekler.- Beyan üzerinden ne kadar KDV ödenecek?- Beyan edilen; genel orana (yüzde 18) tabi makine, teçhizat, demirbaş ve emtiaların bedeli üzerinden yüzde 10 oranı, indirimli orana (yüzde 1, yüzde 8) tabi diğer kıymetlerin bedeli üzerinden tabi olduğu oranların yarısı esas alınarak KDV hesaplanacak. Hesaplanan KDV ayrı bir beyanname ile sorumlu sıfatıyla beyan edilerek, beyanname verme süresi içinde ödenebilecek. Makine, teçhizat ve demirbaşlar üzerinden ödenen bu vergi, hesaplanan KDV’den indirilemiyor. Emtia üzerinden ödenen vergi ise genel esaslara göre indirilebiliyor. Belgesiz olarak kayda alınan emtia, makine, teçhizat ve demirbaşlar için KDV Kanunu’nda (Md.9/2) öngörülen cezalı vergi de, vergi barışından yararlanan mükelleflerden artık istenemeyecek.- Kayıtlara alınan kıymetler satılınca satış değeri ne olacak?- Maliye’ye bildirilen kıymetler satıldığında satış bedeli, bunların deftere kaydedilen değerinden düşük olamayacak.- Faturasız kayda alınan emtia veya makine için sonradan ceza kesilir mi?- Vergi barışı yasasında açıkça ‘geçmişe yönelik vergi cezası uygulanmaz’ denilmekte.KAYITLARDA YER ALDIĞI HALDE İŞLETMEDE BULUNMAYAN MALLAR- Hangi işletmeler kayıt düzeltme işleminden yararlanabilir? - Gelir ve kurumlar vergisi mükellefleri yararlanabiliyor. Mükellefler, kayıtlarında yer almasına rağmen işletmelerinde olmayan emtiaları, 31 Ağustos’a kadar, aynı türden emtialara ilişkin cari yıl kayıtlarına göre tespit edilen brüt kâr oranına göre fatura düzenleyerek ve vergisel yükümlülüklerini yerine getirip kayıt ve beyanlarına intikal ettirebilecekler. Brüt kâr oranının cari yıl kayıtlarına göre tespit edilemediği hallerde, mükellefin bağlı olduğu meslek odalarının belirleyeceği oranlar esas alınacak.- Faturanın düzenlenmesinden doğan KDV ne zaman ödenecek?- Ödenmesi gereken KDV; ilk taksiti beyanname verme süresi içinde, izleyen taksitler beyanname verme süresini takip eden ikinci ve dördüncü ayda olmak üzere üç eşit taksitte ödenecek.- Eczanelerde fiziken bulunmayan stoklar nasıl düzeltilebilir?- Eczaneler, stoklarında kaydi olarak yer aldığı halde fiilen bulunmayan ilaçları, 31 Ağustos’a kadar maliyet bedeli üzerinden fatura düzenlemek suretiyle kayıtlarından çıkarabilirler. Kayıtlardan çıkarılan ilaçların maliyet bedeli üzerinden yüzde 4 oranında hesaplanan KDV ayrı bir beyanname ile beyan edilerek beyanname verme süresi içinde ödenecek. Ödenen bu vergi, hesaplanan KDV’den indirilemiyor, gelir ve kurumlar vergisi matrahının tespitinde de gider olarak dikkate alınamıyor.- Stoklarda olmayan mal satılınca sonradan ceza kesilir mi?- Vergi barışı yasasında ‘geçmişe yönelik vergi cezası ve gecikme faizi uygulanmayacağı’ belirtiliyor.KAYITLARDA GÖRÜNEN AMA FİİLEN KASADA OLMAYAN PARALAR- Hangi işletmeler kayıt düzeltme işleminden yararlanabilir?- Bilanço esasına göre defter tutan kurumlar vergisi mükellefleri yararlanabiliyor. 31/12/2017 tarihi itibarıyla düzenledikleri bilançolarında görülmekle birlikte işletmelerinde bulunmayan kasa mevcutları ve işletmenin esas faaliyet konusu dışındaki işlemleri dolayısıyla (ödünç verme ve benzer nedenlerle ortaya çıkan) ortaklarından alacaklı bulunduğu tutarlar ile ortaklara borçlu bulunduğu tutarlar arasındaki net alacak tutarları ile bunlarla ilgili diğer hesaplarda yer alan işlemlerini 31 Ağustos’a kadar vergi dairelerine beyan etmek suretiyle kayıtlarını düzeltebilecekler.- Beyan edilen tutar üzerinden ne kadar vergi ödenecek?- Beyan edilen tutarlar üzerinden yüzde 3 oranında hesaplanan vergi, beyanname verme süresi içinde ödenecek.- Ödenecek vergi mahsup edilebilir mi?- Ödenen vergiler, gelir veya kurumlar vergisinden mahsup edilmiyor; beyan edilen tutarlar ve ödenen vergiler, kurumlar vergisi matrahının tespitinde gider olarak kabul edilmiyor. Beyan edilen tutarlar nedeniyle ilave bir tarhiyat da söz konusu olmayacak.Bu beyanlar nedeniyle 2018 yılı geçici vergi beyannamelerinde düzeltme gerektiği takdirde, düzeltme işlemleri beyanname verme süresi içinde yapılabiliyor ve düzeltme işlemleri nedeniyle herhangi bir ceza veya faiz hesaplanması riski de oluşmuyor.BİTTİ",2024-10-15 11:01:42
Barışla vergi cezasının tamamı siliniyor!,https://www.hurriyet.com.tr/yazarlar/ahmet-karabiyik/barisla-vergi-cezasinin-tamami-siliniyor-40833942,"30 Nisan’da Meclis’e gelen; vergi ve imar barışını da içeren yasa tasarısı, önceki gün TBMM Genel Kurulunda kabul edilerek yasalaştı. Kısa sürede Resmi Gazete’de de yayımlanacaktır. Bu durumda matrah arttırımından yararlanmak için son başvuru tarihi de (yayım tarihini izleyen üçünçü ayın sonunda) 31 Ağustos 2018 olacaktır.Zamanaşımı süresi dolmamış; geçmiş 5 yıl için (2013, 2014, 2015, 2016 ve 2017)  vergi incelemesi riskini ortadan kaldırmak isteyen mükellefler matrah artırımı-vergi artırımı yoluyla barış imzalayabilecekler. (Matrah arttırımının koşullarını; kurumlar vergisi mükellefi olan şirketler için ve gelir vergisi mükellefi olan kişiler için geçtiğimiz üç günde ayrıntılarıyla açıkladık.)Başlıkta yer alan ‘verginin yarısını ödeyerek’ ‘cezanın tamamından kurtulabilecek’ mükellefler var bir de. (Asla bağlı ceza değilse- yüzde 75’i siliniyor.) Bu mükellefler vergi incelemesi yaşamış ve ardından kendilerine ilave vergi ve vergi cezası tebliğ edilmiş mükellefler.KİMLER YARARLANIYORYasanın yayımlandığı gün itibarıyla ilk derece yargı mercileri nezdinde dava açılmış ya da dava açma süresi henüz geçmemiş olan ikmalen, resen veya idarece yapılmış vergi tarhiyatları için vergi aslının yarısı, vergi cezasının (vergi ziyaı) tümü siliniyor. (Usulsüzlük gibi asla bağlı olmayan cezalarda ise yüzde 75’i siliniyor.)Yarısı silinen vergi aslı üzerinden; -düşük oranlı- yurtiçi üretici fiyatları endeksi (Yİ-ÜFE) oranları esas alınarak faiz ödenecek, -yüksek oranlı- gecikme faizi ve zammı ise ödenmeyecek.Yine yasanın yayımlandığı gün itibarıyla; uzlaşma hükümlerinden yararlanılmak üzere başvuruda bulunulmuş, uzlaşma günü verilmemiş veya uzlaşma günü gelmemiş ya da uzlaşma sağlanamamış, ancak dava açma süresi geçmemiş alacaklar için de bu indirimlerden yararlanmak mümkün.İHBARNAME TEBLİĞ EDİLMEMİŞSEMatrah arttıracak işletmelerin hesaplarına ilişkin devam eden vergi incelemesi, (yasanın bu ay yayımlanacağı varsayıldığında) 31 Temmuz 2018’e kadar sonuçlandırılamazsa bu işlemlere devam edilemeyecek, dolayısıyla ceza da kesilemeyecek. Daha önceden vergi incelemesi yapılmış ve inceleme sonucu ilave vergi ve ceza kesilmiş dönemler için de mükellefler matrah arttırımı yaparak inceleme riskini tamamen ortadan kaldırabilir.HENÜZ KARARA BAĞLANMAMIŞSAYasanın yayım tarihi itibariyle; itiraz/istinaf veya temyiz süreleri geçmemiş ya da itiraz veya temyiz yoluna başvurulmuş ya da karar düzeltme talep süresi geçmemiş veya bu yola başvurulmuş olan ikmalen, re’sen veya idarece yapılmış vergi tarhiyatları için de düzenlemeler mevcut.Vergi mahkemesinin en son kararı terkin (silinme) ise: Vergi aslının yüzde 80’i siliniyor, vergi cezasının tamamı siliniyor. Vergi aslının yüzde 20’si ödeniyor, bu yüzde 20 vergi aslı üzerinden (cazip faiz oranlı) Yİ-ÜFE oranlı faiz de ödeniyor. Yüksek oranlı gecikme faizi ve zammı ise siliniyor.Vergi mahkemesinin en son kararı tasdik ya da tadilen tasdik ise: Tasdik edilen vergi aslının tamamının, terkin edilen vergi aslının yüzde 20’sinin ödenmesi gerekecek. Cazip oranlı; Yİ-ÜFE üzerinden faiz ödeniyor. Vergi cezası ve yüksek oranlı gecikme faizi ve zammı ise siliniyor.Danıştay veya bölge idare mahkemesi bozma kararı vermişse: Vergi aslının yüzde 50’si siliniyor vergi cezasının tamamı siliniyor. Gecikme faizi ve zammı yerine (cazip faiz oranlı) Yİ-ÜFE oranları esas alınarak hesaplanacak tutar dikkate alınıyor.Kısmen onama, kısmen bozma kararı verilmişse:  Onanan kısım için “tasdik kararı”, bozulan kısım için “bozma kararı” hükümleri geçerli olacak.YARIN: STOK VE KASA AFFININ KOŞULLARI",2024-10-15 11:01:47
Mülkünü satan kiralayan nasıl barışır?,https://www.hurriyet.com.tr/yazarlar/ahmet-karabiyik/mulkunu-satan-kiralayan-nasil-barisir-40832727,"SON yıllarda Maliye’nin teknolojiyi etkin kullanması, neredeyse tüm kira bedellerinin bankadan ödenme zorunluluğun olması, kira gelirinden dolayı beyanname veren mükellef sayısını sürekli arttırdı. Ancak yine de; eksik beyan edilen veya hiç beyan edilmeyen kira işlemleri, kayıt dışı konut-işyeri kiralamaları da olabiliyor...Ayrıca mülkünü satarak kazanç elde etmesine rağmen Maliye’ye beyan edilmeyen gelirler de var. İşte bu kişiler için Maliye ile barış imkânı doğdu. Geçmişte elde ettiği kira gelirini veya gayrimenkul satış kazancını beyan etmeyenler vergi barışı imzalayarak, düşük bir bedel ödeyerek, vergi inceleme riskinden kurtulabilecekler.Maliye’de bu işten kazançlı çıkacak. Hem inceleme yapmaksızın geçmiş dönemlere ilişkin gelir elde edecek, hem de mevcut denetim yükünü hafifletip yeni dönemler için denetim yapılan mükellef sayısını arttıracaktır.Yazı dizimizin üçüncü gününde mülk sahipleri için vergi barışı hakkındaki kritik soruları ele alıyoruz...1- Hangi dönemler için vergi barışı sağlanabilir?Hali hazırda; mükelleflere geçmiş 5 yıl için vergi incelemesi yapılabiliyor. Zamanaşımı süresi dolmamış yıllar 2013, 2014, 2015, 2016 ve 2017. Dolayısıyla bu beş yıl için matrah arttırımı yapıldığında bu yıllara ait gelirlere ilişkin artık Maliye bir inceleme yapmayacak.2- Matrah arttıranlar ne kadar ödeme yapacak?Kira geliri elde edenler için matrah artırım oranları ve en az artırım yapılabilecek tutarlar Tablo 1’de yer almakta… Örneğin; 2016 yılı için vergi incelemesi riskinden kurtulmak isteyenler, daha önce beyan ettikleri GV matrahını, yüzde 20 oranında arttıracak (Artırılan matrah 4.327 TL’nin altında olamıyor), bunun da yüzde 15’ni ödeyecekler.Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı (en az matrah tutarı üzerinden) olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor.3- Hiç kira geliri beyan etmedim ne kadar ödeme yapmam lazım?2013 için: 724 TL, 2014 için: 766 TL, 2015 için: 814 TL, 2016 için: 865 TL ve 2017 için 981 TL ödendiğinde, geçmiş beş yılın vergisi sorulmayacak. Vergi barışından yararlanan mülk sahipleri, kira geliri nedeniyle bir vergi incelemesi yaşamayacak. (İlgili yıllarda kira gelirinden dolayı beyanname verme sınırını –istisna- aşmayanlar için zaten vergi riski yok. Örneğin 2016 için ‘Yıllık 3.800 TL’yi aşmayan konut kira geliri elde edenlerin’ beyanname verme zorunlulukları yoktu. 2016 için işyeri kiralarında ise yıllık brüt 30.000 TL’yi aşmayan kira geliri olanlar beyanname vermiyorlardı.)4- Kira gelirini düşük beyan edenler de faydalanabiliyor mu?Kira gelirini düşük beyan edenler, Tablo 1’de yer alan oranda matrah artırımında bulunarak ilgili yıl veya yıllar için vergi incelemesine muhatap olmayacaklar. Örneğin 2016’da aylık 2.000 TL kira geliri elde edilmişken, aylık 1.500 TL kira geliri (düşük) beyan edilmişse vergi barışından matrah artırımı yoluyla yararlanılabilir.5- 2015’de ev almış 2016’da satmıştım ama beyanname vermemiştim ne kadar ödersem bunun vergisi sorulmaz?2016’da evin satışından ne kadar kazanç edilmiş olursa olsun 2.885 TL ödendiğinde vergi incelemesi riski kalkıyor. Diğer yıllar için vergi barışından faydalanmak isteyenler ise, 2013 için: 2.456 TL, 2014 için: 2.557 TL, 2015 için: 2.712 TL ve 2017 için: 3.270 TL ödendiğinde geçmiş yılların vergileri kendilerinden sorulmayacak. (Gelir Vergisi Yasası’na göre; gayrimenkulünü, edinim tarihinden beş tam yıl geçtikten sonra satıp kazanç elde edenler için vergi olmadığından bu kişilerin vergi barışına ihtiyaçları zaten yok.)6- Daha önce incelenmiş dönemler (yıllar) için matrah arttırımı yapılabilir mi? Daha önce vergi incelemesi yapılmış dönem/dönemler için de, matrah artırımı yapıldığında inceleme riski tamamen ortadan kaldırılabiliyor.7- Başvuru ve ödeme tarihleri ne zaman? Matrah artırımı için (Vergi barışı yasasının bu ay Resmi Gazete’de yayımlanacağı varsayıldığında) 31 Ağustos’a kadar başvuru yapılabiliyor. Matrah artırımı başvurusu yapıp,  hesaplanan vergileri peşin ödemek isteyenler 30 Eylül’e kadar bu ödemelerini yapabilir.Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1.045 oranında katsayı ilave edilerek)  ödeme yapılabilir. 8- Ödeme yapılmazsa barış bozuluyor mu?Meclis’teki yeni barış tasarısına göre ödemeler aksatılınca barışın bozulacağı anlaşılıyor. Tasarıda; kanunda belirtilen şekilde ödeme gerçekleşmediğinde , ‘madde hükmünden yararlanılamayacağı’ belirtiliyor. Ayrıca gecikme zammıyla (aylık 1.40 oranında)  beraber yeni hesaplanan (arttırılan) vergilerin takip ve tahsiline devam olunacağı da belirtiliyor.2017 YILI İÇİN DE BARIŞILABİLECEKYAZI dizimizin ilk iki gününde; yasa tasarısında 2017 yılı için yıllık kurumlar vergisi ve yıllık gelir vergisi matrah arttırımı imkanı olmadığını, ancak mecliste ‘2017 için de arttırım imkânının’ yasa metnine ilave edilebileceğini belirtmiştik. Nitekim önceki günkü genel kurulda ilave edildi de. Vergi barışı düzenlemesinin son haline göre; şirketler 2017 yılı kurumlar vergisi matrahlarını da arttırabiliyor. 2017 yılı matrah arttırım oranı yüzde 15, en az arttırılacak matrah ise 49.037 TL olarak belirlendi. Gelir vergisinde de 2017 yılı için matrah arttırım imkânı sağlandı, oranı yüzde 15 olarak belirlendi.YARIN: İncelemede olan mükellefler ve yargıda dosyası olanlar için barışın koşulları",2024-10-15 11:01:50
"Esnaf, doktor avukat için barışın koşulları",https://www.hurriyet.com.tr/yazarlar/ahmet-karabiyik/esnaf-doktor-avukat-icin-barisin-kosullari-40831540,"DÜN yasa tasarısına göre, şirketler için vergi barışının-matrah arttırımının koşullarını ele almıştık... Bugün; şahsen kazanç elde eden Gelir Vergisi (GV) mükellefleri (Basit usulde faaliyet gösteren, işletme hesabı ve bilanço esasına göre defter tutanlar) ve serbest meslek kazancı elde eden GV mükellefleri için vergi barışının koşullarına göz atalım...1- Hangi dönemler için vergi barışı sağlanabilir?Hali hazırda; mükelleflere geçmiş 5 yıl için vergi incelemesi yapılabiliyor... Zamanaşımı süresi dolmamış yıllar 2013, 2014, 2015, 2016 ve 2017... Ancak tasarıda son yılın (2017) gelir vergisi için matrah artırımı hakkı tanınmıyor. (Mecliste yasa metninin içine; ‘2017 dönemi için de matrah artırımı yapılabileceğine’ dair ilave yapılması mümkün...)2- Barış sonrası vergi incelemesi yapılmayacak mı?Matrah arttırımı yapılan vergiler ve ilgili dönemler için Maliye vergi incelemesi yapmayacak. Artırımda bulunulmayan yıllar veya dönemler için Maliye’nin vergi incelemesi yapma hakkı devam ediyor.3- Doktor, avukat gibi serbest meslek kazançları elde edenler ne kadar ödeme yapacak?Bilanço usulüne göre defter tutanlar ile serbest meslek kazancı elde edenler için matrah artırım oranları ve en az artırım yapılabilecek tutarları aynı. (Tablo 1)Örneğin; 2016 yılı için vergi incelemesi riskinden kurtulmak isteyenler, daha önce beyan ettikleri GV matrahını, yüzde 20 oranında arttıracak (Artırılan matrah 21.636 TL’nin altı olamıyor), bunun da yüzde 15’ni ödeyecekler. (Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor. )Ancak her yıl için belirlenmiş asgari matrah tutarları da mevcut. 2016 yılı örneği için; bildirilecek asgari matrah (o yıl için zarar beyan edilmiş olsa dahi) en az 21 bin 636 TL olabilecek. Bu matrah üzerinden de yüzde 15 oranında vergi barışı karşılığı olarak 3.245 lira ödenecek. 4- İşletme hesabı esasına göre defter tutanlarda vergi barışının koşulları nedir?İşletme hesabı esasına göre defter tutanlar için en az artırılacak matrah tutarları Tablo-1’de yer almakta. Örneğin; 2016 yılı için matrah artırımı tutarı 14 bin 424 TL’nin altında olamıyor.5- Basit usulde vergi mükellefiyeti olanlarda vergi barışının koşulları nedir?Geliri basit usulde tespit edilen ticari kazanç sahipleri için en az artırılacak matrah tutarları da Tablo-1’de yer almakta. 2016 yılı için, vergi barışından faydalanılmak istenildiğinde en az artırılacak matrah tutarı 2.164 TL’nin altı olamıyor.6- Daha önce incelenmiş dönemler (yıllar) için matrah arttırımı yapılabilir mi?Daha önce vergi incelemesi yapılmış dönem/dönemler için de, mükellefler matrah arttırımı yaparak inceleme riskini tamamen ortadan kaldırabilir.7- Matrah artırımından sonra defter belgeler saklanmaya devam edilecek mi? Matrah arttırımı, defter ve belgelerin saklama ve ibraz mecburiyetini ortadan kaldırmıyor.8- Vergi barışından kimler yararlanamıyor?Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” matrah arttırımından yararlanamıyor. Aynı konuda incelemesi devam edenler ise ancak inceleme sonucunda (olumsuzluk çıkmazsa) yararlanabilecekler.Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah arttırımı hükümlerinden yararlanabiliyor.Ayrıca terör suçundan hüküm giyenler ve yasa tasarısında (5.inci maddesinin 9.ncu fıkrası) sayılan; terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor.  9- Geçmiş yıl zararları ilerleyen yıllarda mahsup edilebilecek mi?Matrah arttırımında bulunulan yıllara ait zararların yarısı, takip eden yılların karlarından mahsup edilemiyor.10- KDV için de vergi barışından faydalanılabilir mi?Mükellefler Tablo-2’de yer alan oranlarda geçmiş beyannamelerinde yer alan (hesaplanan) KDV’lerini artırdıklarında vergi barışı hükümlerinden yararlanabilirler. Muhtasar Beyanname ile beyan edilmesi gereken ücret GV Stopajı için de vergi barışından Tablo 3’de yer alan oranlarda arttırım yapılarak vergi barışı hükümlerinden yararlanmak mümkün.Gerek KDV matrahları, gerek ücret stopaj matrahlarının artırımı 2017 dönemi için de yapılabiliyor.11- Başvuru ve ödeme tarihleri ne zaman?Matrah artırımı için (Tasarının bu ay yasalaşıp Resmi Gazete’de yayımlanacağı varsayıldığında) 31 Ağustos’a kadar başvuru yapılabiliyor. Matrah artırımı başvurusu yapıp,  hesaplanan vergileri peşin ödemek isteyenler 30 Eylül’e kadar bu ödemelerini yapabilir.Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1,045 oranında katsayı ilave edilerek) ödeme yapılabilir. 12- Ödeme yapılmazsa barış bozuluyor mu? 2016’daki 6736 sayılı kanunla düzenlenen vergi barışında (matrah arttırımında) ödemeler aksatılınca yalnızca gecikme zammının yükü (ikiye) katlanıyordu ancak barış bozulmuyordu. Ancak meclisteki yeni barış tasarısında ise barışın bozulacağı anlaşılıyor. Tasarıda; kanunda belirtilen şekilde ödeme gerçekleşmediğinde, ‘madde hükmünden yararlanılamayacağı’ belirtiliyor. YARIN: Mülkünü satan ve kiralayanlar için barışın koşulları",2024-10-15 11:01:52
Hangi şirketler vergi incelemesine tabi olmayacak?,https://www.hurriyet.com.tr/yazarlar/ahmet-karabiyik/hangi-sirketler-vergi-incelemesine-tabi-olmayacak-40830347,"Hesaplarında sorun olmasa bile; kayıtlara azami özen gösterilmiş olsa da, geçmiş yıllara ilişkin ne kadar fatura, ne kadar işlem varsa, her biri ayrı ayrı vergisel riskler taşıyor sonuçta...Şimdi; vergi cezası da dâhil tüm riskler bertaraf ediliyor matrah arttırımı yoluyla. Şirketlere vergi incelemesi yapılmayacağı garantisi veriliyor yeni yasa tasarısıyla.Meclis’teki tasarıyla; ‘Maliye inceleme hakkından vazgeçiyor, isteyen mükellefler de bunun karşılığı geçmiş yıllar vergi beyanlarını artırıyor’. Aslında bu işleme, bir nevi sigorta poliçesi de denilebilir. Vergi mükellefleri, geçmiş yıl hesaplarının vergi incelemesine tabi olmayacağı garantisini devletten almış oluyor bu sigorta poliçesiyle...İncelenmeme güvencesine kavuşmak isteyenler gelir vergisi mükellefi de olabilir, kurumlar vergisi mükellefi de. Şahsen vergisini ödeyen kişiler gelir vergisi matrahlarını, şirketlerse kurumlar vergisi matrahlarını arttırabiliyor.Hali hazırda; mükelleflere geçmiş 5 yıl için vergi incelemesi yapılabiliyor. Zamanaşımı süresi dolmamış yıllar 2013, 2014, 2015, 2016 ve 2017... Ancak tasarıda hem kurumlar vergisi, hem gelir vergisi mükelleflerine son yıl (2017) için matrah artırımı hakkı tanınmıyor. (Meclis’te yasa metninin içine; ‘2017 dönemi için de matrah artırımı yapılabileceğine’ dair ilave yapılması mümkün) Şirketler için matrah arttırımının diğer koşullarına ilişkin merak edilen soruların cevaplarını da şöyle özetleyebiliriz:Hangi yıl için ne kadar artırım yapılacak? Örneğin; 2016 yılı için vergi incelemesi riskini kaldırmak isteyen anonim ve limited şirketler, daha önce beyan ettikleri Kurumlar Vergisi (KV) matrahını, yüzde 20 oranında arttıracak, bunun da yüzde 15’ni ödeyecekler. (Artırımda bulunulan yıla ait yıllık beyannamelerin; yasal süresinde verilmesinde ve tahakkuk eden vergilerin süresinde ödenmesi konusunda aksama yaşanmışsa vergi oranı olarak yüzde 15 değil, yüzde 20 oranı dikkate alınacak. Her bir dönem için ayrı ayrı 10 TL’yi aşmayan tutardaki eksik ödemeler, 5 puanlık oran avantajından yararlanmayı engellemiyor. )Ancak her yıl için belirlenmiş asgari matrah tutarları da mevcut. 2016 yılı örneği için; bildirilecek asgari matrah (o yıl için zarar beyan edilmiş olsa dahi) en az 43 bin 260 TL olabilecek. Bu matrah üzerinden de yüzde 15 oranında vergi barışı karşılığı olarak (2016 yılı için) 6.489 lira ödenecek. Artırım oranı ve bildirilmesi gereken asgari matrahlar, Tablo-1’de yıllar itibariyle yer almaktadır.KDV için de matrah arttırımı yapılabiliyor mu? Tablo 2’de yer alan oranlarda geçmiş beyannamelerinde yer alan (hesaplanan) KDV’leri arttırıldığında vergi barışı hükümlerinden yararlanılabiliyor. İşletmeler, muhtasar beyanname ile beyan etmeleri gereken ücret GV Stopajı için de vergi barışından Tablo 3’de yer alan oranlarda arttırım yaparak vergi barışı hükümlerinden yararlanabiliyor.Gerek KDV matrahları, gerek ücret stopaj matrahlarının artırımı 2017 dönemi için de yapılabiliyor.Başvuru ve ödeme tarihleri ne zaman?Matrah artırımı için (Tasarının bu ay yasalaşıp Resmi Gazete’de yayımlanacağı varsayıldığında) 31 Ağustos’a kadar başvuru yapılabiliyor. Matrah artırımı başvurusu yapıp,  hesaplanan vergileri peşin ödemek isteyenler 30 Eylül’e kadar bu ödemelerini yapabilir.Taksitle ödeme yapacaklar için ilk taksit 30 Eylül’e kadar ödenebiliyor. İkişer ay arayla toplam 6 eşit taksitte (1,045 oranında katsayı ilave edilerek)  ödeme yapılabilir. Hangi vergiler için barış yapılamıyor? Yıllık kurumlar vergisi ve yıllık gelir vergisi için matrah arttırımı yapılabiliyor. KDV için ve ücret, kira, serbest meslek ödemeleri üzerinden hesaplanan stopajlar için de matrah arttırımı yapılabiliyor. (Yasa tasarısının 5.nci Maddesinin 1, 2 ve 3 no.lu fıkraları) Kâr dağıtımı stopajı,  sorumlu sıfatıyla ödenen KDV, Damga vergisi ve ÖTV gibi vergilerde matrah arttırımı imkanı ise sağlanmıyor.  Tasarıda matrah artırımında bulunanlar hakkında; VUK’nun 367.nci madde kapsamında (Bazı Kaçakçılık Suçlarının Cezalandırılmasında Usul) inceleme yapılabileceği belirtiliyor. Ancak bu incelemelere göre de; matrah veya vergi artırımında bulunulan dönemler ve vergiler için tarhiyat (vergi hesaplaması) yapılamayacağı da ayrıca belirtiliyor.Vergi barışından kimler yararlanamıyor? Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” matrah arttırımından yararlanamıyor. Aynı konuda incelemesi devam edenler ise ancak inceleme sonucunda (olumsuzluk çıkmazsa) yararlanabilecekler.Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah arttırımı hükümlerinden yararlanabiliyor.Ayrıca terör suçundan hüküm giyenler ve yasa tasarısında (5.inci maddesinin 9.ncu fıkrası) sayılan terör örgütleri ve milli güvenlikle ilgili yürütülen soruşturma ve kovuşturmalar kapsamında inceleme ve araştırma yapılması talep edilenler de matrah artırımı imkânından yararlanamıyor.  Ödeme yapılmazsa barış bozuluyor mu? 2016’daki 6736 sayılı kanunla düzenlenen vergi barışında (matrah arttırımında) ödemeler aksatılınca yalnızca gecikme zammının yükü (ikiye) katlanıyordu ancak barış bozulmuyordu. Ancak Meclis’teki yeni barış tasarısında ise barışın bozulacağı anlaşılıyor. Tasarıda; kanunda belirtilen şekilde ödeme gerçekleşmediğinde , ‘madde hükmünden yararlanılamayacağı’ belirtiliyor.  Ayrıca gecikme zammıyla (aylık 1.40 oranında)  beraber yeni hesaplanan (arttırılan) vergilerin takip ve tahsiline devam olunacağı da belirtiliyor.Dolayısıyla 2016’daki vergi barışından farklı olarak yeni tasarıyla ödeme yapılamadığı durumda mükellefin tüm barış başvurusu boşa çıkabilecek. Daha da açık olarak belirtirsek, ‘incelenmeme güvencesi’ ortadan kalkıp, Maliye’nin dilediği zaman ‘vergi incelemesi yapma hakkı’ tekrar devreye girebilecek. Not: Şahsen vergi ödeyen esnaf, avukat, doktor gibi kazanç elde edenler için de, yılda bir kez beyanname vermek zorunda olan gayrimenkul kira kazancı veya gayrimenkul satış kazancı elde edenler için de matrah artırımı yoluyla incelenmeme güvencesine sahip olmak mümkün. Ayrıca stok ve kasa affını içeren hükümler de yasa tasarısında mevcut… Ve hali hazırda vergi incelemesi sürecinde olanlar için, yargıya intikal etmiş dosyası olanlar için de vergi barışından yararlanılabiliyor. Tümünü ayrı ayrı ele alarak merak edilen soruları önümüzdeki günlerde cevaplandırıyoruz.  YARIN: Şirketlerde barışın koşulları",2024-10-15 11:01:54
Emeklilerde emlak vergisi avantajı,https://www.hurriyet.com.tr/yazarlar/ahmet-karabiyik/emeklilerde-emlak-vergisi-avantaji-40825364,"1- Hangi emekliler emlak vergisi ödemeyecek?Kanunla kurulan Sosyal Güvenlik Kurumlarından (Emekli Sandığı, SSK, Bağ-Kur emeklileri) aldığı aylıktan başka geliri olmayan emekliler, ‘brüt 200 metrekareyi aşmayan tek konutları için’ indirimli bina vergisi (sıfır oranlı) imkânından yararlanabiliyorlar.2- Emekliyim başka işte de çalışıyorum vergi var mı?Emekli maaşına ilaveten yeni gelir elde etmeye başlayanlar emlak vergisini ödemek zorunda. Ancak faiz ve repo vb gelirler için durum farklı. 2017’de elde edilen mevduat faizi ve repo benzeri geliri (menkul sermaye iradı) 30.000 TL’ye kadarsa bu durum tek konut için tanınan emlak vergisi avantajını ortadan kaldırmıyor, 2018’de emlak vergisi ödenmiyor.3- Emekliyim, iki ayrı konutta hissem var, vergi var mı?İki ayrı konut sahipliği olunca her durumda her iki konut için de vergi ödenecek. Toplamları 200 metrekarenin altında da olsa, 200 metrekareyi de geçse fark etmiyor.4- Kendi emekli maaşım var, eşimden ölüm aylığı da bağlandı. Vergi ödeyecek miyim?Sosyal Güvenlik Kurumundan alınan emekli maaşının yanı sıra eşten dolayı da ölüm aylığı alınması durumunda yukarıda belirtilen diğer şartları taşımak kaydıyla indirimli (sıfır oranlı) bina vergisi avantajından yararlanılması mümkün. (İzmir Vergi Dairesi Başkanlığı 17 Temmuz 2012 tarih ve 686 sayılı özelge.)5- Almanya’dan emekli maaşı alıyorum, emlak vergisi ödeyecek miyim?Türkiye’deki sosyal güvenlik kurumlarından emekli aylığı alınması durumunda indirimli (sıfır oranlı) bina vergisi uygulamasından yararlanılabilir. Almanya’daki bir sosyal güvenlik kurumundan aylık alınması durumunda indirimli (sıfır) bina vergisi uygulamasından yararlanılamıyor (Mersin Vergi Dairesi Başkanlığı, 22 Mart 2013 tarih ve 31 sayılı özelge).6- Emekliyim, kendi evimi kiraya verdim, kendim de kiradayım. Emlak vergisi ödeyecek miyim?Emekli maaşı dışında başkaca bir geliri olmayanın sahip olduğu tek konutu kiraya verip kendisi de kirada oturması durumunda indirimli vergi oranından yararlanabilir. (Ankara Vergi Dairesi Başkanlığı, 14 Mart 2012 tarih ve 358 sayılı özelge). Emeklinin, kendi tek evini kiraya verip eşine, oğluna ya da kızına ait evde oturduğunda ise indirimli emlak vergisinden yararlanamıyor.7- Evimden hariç gelir getirmeyen arsam da var, avantajım kayboluyor mu? Konutu olup ayrıca -gelir elde etmediği- arazisi de olan emekli, 200 metrekareyi geçmeyen tek konutu için emlak vergisi avantajından yararlanabilir. Mükelleflerin gelir getirmeyen işyeri, arsa ve araziye sahip olmaları, indirimli vergi oranından yararlanmalarına engel teşkil etmiyor. ( Gelir İdaresi Başkanlığı, 23 Mart 2011 tarih ve 032-52 sayılı özelge)8- Emekli, yazlığında daimi oturuyorsa vergi var mı?Emeklinin kendine ait tek mülkü de olsa normalde yazlık için emlak vergisi ödenme zorunluluğu var. Ancak emekli, yazlığında daimi ikamet ediyorsa ve bu onun tek konutu ise (200 metrekareyi de geçmiyorsa) indirimli (sıfır oranlı) emlak vergisi avantajından yararlanabiliyor. Belediyelerin; vergi avantajını uygulamak için, mükelleflerden bildirim (beyan ve taahhüt) dışında başkaca bir belge istememeleri de gerekiyor (GİB Muğla Vergi Dairesi Başkanlığı, 17 Şubat 2016 tarih 15 sayılı özelgesi).9- Lojmanda oturuyorum, evimi kiraya da vermedim, vergisi var mı?  Emekli aylığı dışında geliri olmayanlar; kira geliri elde etmediği boşta olan 200 metrekareyi geçmeyen tek konut için emlak vergisi ödemez. Eşinin görevinden dolayı lojmanda oturan ve kendi adına olan konutundan kira geliri de etmeyenler de bu konutu için emlak vergisi ödemez. (Kayseri Vergi Dairesi Başkanlığı, 21 Mart 2011 tarih ve 20-25-19 no.luözelge).  Not: Üç günlük yazı dizimizde; tarih ve sayısına yer verdiğimiz özelgelerin tam metinleri vergidoktoru.com.tr internet adresinden görülebilir.-BİTTİ-",2024-10-15 11:01:56
Ev hanımına engelliye ve işsize vergi yok,https://www.hurriyet.com.tr/yazarlar/ahmet-karabiyik/ev-hanimina-engelliye-ve-issize-vergi-yok-40824134,"1- Konutu olup da emlak vergisi ödemeyecekler kimler?En fazla brüt 200 metrekare ve tek konuta sahip olan; Hiç geliri olmayan ev hanımları ve işsizler, SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler (ve bunların dul ve yetimleri) engelliler, gaziler, şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar (EVK Md. 8).2- Belediyelere nasıl başvuruluyor?Vergi indiriminden faydalanacaklar için düzenlenmiş formlar var. Kendi durumuna uygun olan formun doldurulup ilgili belediyeye başvurulması gerekiyor (İlgili formlar ve taahhüt belgesi, 38 ve 44 Seri No.lu Emlak Vergisi tebliğlerinin ekinde yayımlanmıştır).“Hiçbir geliri olmadığını belgeleyenlerin tek meskenlerine ait form” ve “hiçbir geliri olmayanların tek meskenlerine ait taahhüt belgesi.”“Tek meskeni olan (intifa hakkına sahip olanlar dâhil) emeklilere, dul ve yetimlere ait form.”“Tek meskeni olan engellilere ait indirimli bina vergisi formu” ile “sağlık kurulu raporu.””Tek meskeni olan (intifa hakkına sahip olanlar dâhil) şehitlerin dul ve yetimlerine ve gazilere ait formun” ilgili belediyeye verilmesi gerekiyor.3- Belediyeye bir kez başvurmak yeterli mi? Geçmiş yıllarda belediyelere verilen form ve taahhütlerin, 2018’de tekrar verilmesi gerekmiyor. Sonradan tek konuta ilave yeni bir konut alınmışsa (veya indirim hakkını kaldıran diğer koşullar oluşmuşsa) bu kez her iki konut için de emlak vergisi ödenmesi gerekiyor.4- Faiz geliri varsa emlak vergisi avantajı kayboluyor mu?Ev hanımları ve işsizler için brüt 200 metrekarenin altında tek konutları varsa ve gelirleri de yoksa emlak vergisi (indirimli-sıfır oranlı) ödemeyecekler. 2017 yılı içinde, 30.000 liraya kadar mevduat faizi, repo benzeri (menkul sermaye iradı) elde edilen gelir varsa yine 2018 emlak vergisi için avantaj devam ediyor. Bu kişiler yine emlak vergisi ödemeyecek.5- Mülk sahibinin eşi çalışıyorsa vergi avantajı kaybolur mu?200 m2’nin altı tek konuta sahip ve kendi adına geliri olmayan kişilerin, eşlerinin gelir elde etmesinin önemi bulunmuyor. Yine indirimli bina vergisi oranı (sıfır) avantajından faydalanabilirler.6- Tek konutta hisse payım var, avantaj nasıl uygulanıyor? 200 metrekareyi geçmeyen tek meskene hisse ile sahip olunması halinde (ev hanımı ve işsizler) indirimli vergi oranı, meskenin vergi değerinin hisseye isabet eden kısmına uygulanıyor.7- Ücretsiz izinde iken emlak vergisi ödenir mi?Kadın çalışanlar doğumdan sonra ücretsiz izin kullanabiliyor. Ücretsiz izinde bulunulan dönemde gelir elde edilmediğinden (tek konut için tanınan) emlak vergisi avantajından yararlanılabilinir. Emlak vergisi yılın tamamını kapsadığından ve yılın başında tahakkuk ettirildiğinden sıfır oranlı vergi avantajından yararlanırken ücretsiz izinli olunan dönem dikkate alınıyor. (İstanbul Vergi Dairesi Başkanlığı, 04 Ocak 2017 tarih ve 3007 sayılı özelge)8- Engellilerde, gelir olsa da tek konut için vergi avantajı var mı?Brüt 200 metrekareyi geçmeyen tek konuta sahip engelliler gelire sahip olsa da emlak vergisi avantajından yararlanıyor. Belediyeye form ve sağlık raporunu ibraz ettiğinde sahip olduğu tek konutu için emlak vergisi ödemeyecekler.Engelliler tek konutunu kiraya verip yakınlarının yanında kalsa da tek konutları için indirimli (sıfır oranlı) emlak vergisi hakkından yararlanabiliyorlar.Tek konutu olan engellilerin, kira geliri elde ettiği başkaca işyerleri olsa da, tek konut için indirimli (sıfır oranlı) emlak vergisi hakkından yararlanabiliyorlar.9- Nafaka dışında gelirim yok, emlak vergisi ödeyecek miyim?200 metrekareyi geçmeyen tek konutu bulunan ve nafaka geliri dışında başkaca bir geliri bulunmayanlar da indirimli bina vergisi oranı (sıfır) avantajından faydalanabilir (İzmir Vergi Dairesi Başkanlığı 19 Eylül 2016 tarih ve 432 sayılı özelge).YARIN: Emeklilerde emlak vergisi avantajı                                                        Emlak Vergisini kimler ödemez",2024-10-15 11:01:58
Emlak Vergisini kimler ödemez,https://www.hurriyet.com.tr/yazarlar/ahmet-karabiyik/emlak-vergisini-kimler-odemez-40822957,"ÖNCELİKLE yeni barış paketinden bahsetmemiz lazım. Başbakan Binali Yıldırım önceki gün açıkladı. Pakette çok farklı konularda düzenlemeler olacak ancak vergi mükellefleri için en önemli kısmı tabii ki vergi barışı. Kısa sürede Meclis’te görüşülüp yürürlüğe gireceği de anlaşılıyor yeni düzenlemenin. Vergi barışını iki ana başlıkta değerlendirmek lazım. Birisi vergi borçlarında barış; işlemiş gecikme zamlarının silinip, ana parasının (düşük yapılandırma faiz oranı uygulanarak) üç yıla yayılarak ödeme imkânı getirilmesi. İkinci başlıksa matrah arttırımı. Matrah artırımı yoluyla mükellefler geçmiş yıllara yönelik ilave vergi ödemeleri yapacak, Maliye ise ilgili dönemlere ilişkin vergi inceleme hakkından vazgeçecek. Hali hazırda; inceleme ve dava aşamasındaki dosyalar için de uygun koşullarda barış sağlanmasına ve stok ve kasa affına yönelik düzenlemelerin de pakette yer aldığı açıklandı.Barış paketinde milyonlarca kişiyi ilgilendiren bir başka önemli düzenleme daha var. İmar barışı... İskân sorunu yaşayan milyonlarca mülk sahibi için ‘tapuda görünen taşınmaz, gerçekte var olan taşınmaz’ farklılıklarını gidermeye yönelik bir düzenleme olacağı belirtiliyor.Gerek vergi barışı, gerek imar barışı için şu çelişkinin altını da çizmeliyiz. Bir yandan devletle milyonlarca vatandaşı arasında süregelen ve çözümlenememiş sorunlar barış yasasıyla çözülüyor, ancak diğer yandan geçmişte vergi ve imar mevzuatına uygun hareket edenler de, haksız rekabete uğratılmış oluyor. Yeni barış paketinin detaylarını yasalaşmasıyla beraber kapsamlı olarak ele alacağız. Diğer yandan vatandaşların güncel vergi yükümlülükleri de devam ediyor.Mülk sahipleri, bu ayın sonuna kadar, belediyeye ‘Emlak Vergisi’nin’ ilk taksitini ödemek zorundalar. (Kasım sonuna kadar da ikinci taksit ödenecek)Tek konutu olan ve geliri olmayan kişiler için tanınmış vergi avantajları da var. Koşulları taşıyanlar emlak vergisi ödemeyecekler. Üç gün boyunca emlak vergisi ve vergi avantajı hakkında merak edilen soruları cevaplayacağız.Bugün emlak vergisinin; mükelleflerini, ödeme zamanını, oranlarını ve genel olarak kimlerin emlak vergisi avantajından yararlanabileceğini içeren sorularla başlıyoruz.1- Emlak vergisinin mükellefi kim? Emlak vergisinin mükellefi; bina, arsa ve arazinin maliki (sahibi), varsa intifa hakkı sahibi (kullananlar), her ikisi de yoksa bina, arsa ve araziye malik gibi tasarruf edenlerdir. Paylı mülkiyet halinde malik olanlar, hisseleri oranında mükellef sayılıyorlar.2- Ödenmediğinde cezası ne kadar? Emlak vergisi ödemeleri gayrimenkulün bağlı olduğu belediyeye yapılıyor. Süresinde yapılmayan ödemeler için aylık yüzde 1.40 oranında gecikme zammı hesaplanıyor.3- Konutu olup da emlak vergisi ödemeyecekler kimler?En fazla brüt 200 metrekare ve tek konuta sahip olan;- Hiç geliri olmayan ev hanımları ve işsizler,- SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler, (ve bunların dul ve yetimleri)- Engelliler,- Gaziler,- Şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar. (EVK Md. 8).4- 2018’de satılan evin emlak vergisini kim ödeyecek?2018’de satılan evin emlak vergisini satıcı öder. Alıcı ilk yıl vergi ödemez. Alıcı 2018’de yalnızca belediyeye bildirim verir. 2018’de alım yapan alıcı için ilk emlak vergi ödemesi 2019’da başlar.5- Beş yıl boyunca indirimli vergi, hangi binalarda uygulanıyor?Konut olarak kullanılan bina veya apartman dairelerinin vergi değerinin dörtte biri (2.500 liradan az olmamak üzere inşalarının sona erdiği yılı takip eden yıldan itibaren) beş yıl süreyle geçici muafiyetten faydalanabiliyor (EVK Md. 5).6- Günlük kiralanan ev için, işyeri vergisi mi ödenecek?Günlük-saatlik kiralama yapan konut sahipleri emlak vergilerini düşük oranlı konut olarak değil daha yüksek oranlı işyeri olarak ödemek durumundalar. Gayrimenkul her ne kadar konut olarak kayıtlarda görünse de, fiziki olarak işyeri olarak kullanıldığından işyerinin tabi olduğu orandan emlak vergisi ödenmesi gerekir.  Gayrimenkulün kaydı belediyede konut olarak görünmesine rağmen aslında işyeri olarak kullanılan mülklerin tümü için durum aynı. (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)7- İşyeri olarak da kullanılan konutlarda hangi oran geçerli?Sahibi olduğu ve ikamet ettiği konutun bir kısmını işyeri olarak kullanmaya başlayanlar tereddüt edebiliyor... “Emlak Vergisi; hep konut olarak binde 1 (büyükşehirlerde binde 2) oranında ödeniyordu, artık işyeri olarak binde 2 (büyükşehirlerde binde 4) oranında mı vergisi ödenecek?” sorusu soruluyor.Konutun yalnızca bir kısmı iş yeri olarak kullanılmaya başlansa da, belediyeye bildirimde de bulunularak artık işyerinin tabi olduğu orandan (izleyen yıldan itibaren) vergi ödenmesi gerekiyor. (İstanbul Vergi Dairesi Başkanlığı, 29 Eylül 2015 tarih ve 83330 sayılı özelge)8- İşyeri görünen konutlarda hangi orandan ödeme yapılacak?Konut olarak kullanılmasına rağmen, belediyeye ilk bildirimi işyeri olarak yapılmış gayrimenkuller de olabiliyor. Bu durumda iki kat fazla emlak vergisi ödenmiş oluyor. Gayrimenkulün rayiç değeri üzerinden; konutlar için binde 1, işyerleri için binde 2 emlak vergisi ödeniyor. (Oranlar büyükşehir belediye sınırları ve mücavir alanları içinde yüzde 100 artırımlı uygulanmakta.) Benzer durumda olan mükellefler; yüksek oranlı emlak vergisi ödemek yerine ilgili belediyeye başvurarak, fiilen konut olarak kullandıkları mülkleri için düşük oranlı (konut) emlak vergisi ödeyebilirler. ( İstanbul Vergi Dairesi Başkanlığı,  14 Kasım 2017 tarih ve 455314 sayılı özelge) YARIN: Ev hanımına, engelliye ve işsize vergi yok",2024-10-15 11:02:02
Hangi işyerleri emlak vergisi ödemeyecek?,https://www.hurriyet.com.tr/yazarlar/ahmet-karabiyik/hangi-isyerleri-emlak-vergisi-odemeyecek-40815826,"Emlak rayiç değeri üzerinden büyükşehir olan iller için binde 4, diğer illerde binde 2 oranında ilçe belediyelerine ödeme yapılıyor.Binde 2 veya binde 4 oranlarının uygulandığı Emlak Vergisi rayiç değeri de (matrah) iki kalemin toplamından oluşuyor. Binanın; arsa m2 değeri ve inşaat m2 maliyet değerinin toplamı, Emlak Vergisi matrahını oluşturuyor. Hatırlayacaksınız... Geçen yıl; 2018 ve takip eden üç yıl için arsa m2 birim değerleri bir çok ilçede önceki yıla göre yüzde 100, yüzde 200, hatta yüzde 500’lere varan ve aşan oranlarda (takdir komisyonlarınca) açıklanınca önce birçok mükellef dava açmıştı... Tepkiler üzerine; davalar daha sonuçlanmadan da, yasal düzenleme yapılarak, artış en fazla yüzde 50 ile sınırlandırıldı. (5 Aralık 2017 tarihli Resmi Gazete’ de yayımlanan 7061 sayılı Yasa)Dolayısıyla 2018 için geçerli olacak ve sonrasında 2019, 2020 ve 2021’in ödenecek Emlak Vergisi’ni de etkileyecek arsa-arazi m2 değerleri makul seviyelere çekilmiş oldu. (2018 için belirlenmiş değer sonraki üç yılda yeniden değerleme oranının yarısı kadar her yıl itibariyle artırılacak.) Şimdi; 2018 Emlak Vergisi için ödeme dönemi de geldi. Emlak Vergisi’nin ilk taksiti (mart ayından) mayıs sonuna kadar ödenebiliyor. İkinci taksit ise kasım ayı sonunda kadar ödenebiliyor.Yine geçen yıl yapılan düzenlemeyle; organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalara daimi bina vergisi muafiyeti getirildi. Sayılan işyerleri artık Emlak Vergisi ödemeyecek. Ayrıca geçen yıl Emlak Vergisi’nin ikinci taksitini ödemişlerse bunu iade de alabilecekler.  Muafiyeti dikkate almadan 2017’nin her iki taksitini de ödeyen işyerleri ikinci taksiti iade alabiliyorlar. (7033 sayılı Sanayinin Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde Kararnamelerde Değişiklik Yapılmasına Dair Kanun ile 1319 sayılı Kanunun daimi muaflıkları düzenleyen 4 üncü maddesine getirilen düzenlemenin yürürlük tarihi 1 Temmuz 2017 olduğundan...) Aynı konuda tereddüt yaşayan bir mükellef sorusunu Maliye’ye yöneltmiş ve cevaben kendisine “ödediği ikinci taksiti iade alabileceği’ belirtilmiş. (Gaziantep Vergi Dairesi Başkanlığı, 17 Kasım 2017 tarih ve 56251 sayılı özelge)İŞYERİ GÖRÜNEN KONUTLARKonut olarak kullanılmasına rağmen, belediyeye ilk bildirimi işyeri olarak yapılmış gayrimenkuller olabiliyor. Bu durumda iki kat fazla Emlak Vergisi ödenmiş oluyor. Gayrimenkulün rayiç değeri üzerinden; konutlar için binde bir, işyerleri için binde 2 Emlak Vergisi ödeniyor. (Oranlar; konutlar için de, işyerleri için de büyükşehir belediye sınırları ve mücavir alanları içinde yüzde 100 artırımlı uygulanmakta.) Benzer durumda olan mükellefler; yüksek oranlı emlak vergisi ödemek yerine ilgili belediyeye başvurarak, fiilen konut olarak kullandıkları mülkleri için düşük oranlı (konut) emlak vergisi ödeyebilirler. (İstanbul Vergi Dairesi Başkanlığı,  14 Kasım 2017 tarih ve 455314 sayılı özelge)  Gayrimenkulün kaydı belediyede konut olarak görünmesine rağmen aslında işyeri olarak kullanılan mülkler de olabiliyor. Bu durumda da yüksek oranlı (işyeri) Emlak Vergisi ödenmesi gerekecektir. Günlük-saatlik kiralama yapılan konutlar bu durumda mesela. Her ne kadar konut olarak kayıtlarda görünse de, fiziki olarak işyeri olarak kullanılan günlük-saatlik kiralanan mülkler için yüksek oranlı (işyeri) Emlak Vergisi ödenmesi gerekir. (İzmir Vergi Dairesi Başkanlığı, 05 Şubat 2018 tarih ve 56068 sayılı özelge)Yukarıda tarih ve sayısını verdiğimiz özelgelerin tam metinleri, vergidoktoru.com.tr internet adresinde görülebilir.Not: Konut sahibi kişiler için emlak vergisinde kritik konuları da haftaya yazı dizisi olarak ele alıyoruz. Özellikle tek konutu olup emlak vergisi ödemeyecek olan emekliler, ev hanımları, işsizler ve engelliler için tanınan vergi avantajının koşullarını ve püf noktalarını yazı dizimizde açıklıyoruz.",2024-10-15 11:02:04
Fenomenler vergiyi cezasız da ödeyebilir,https://www.hurriyet.com.tr/yazarlar/ahmet-karabiyik/fenomenler-vergiyi-cezasiz-da-odeyebilir-40808404,"Şirketler; satışını yaptıkları ürünlerini tanıtmak amacıyla Facebook, Instagram, Twitter, Youtube gibi ortamlarda da potansiyel müşterilerine görünmek istiyorlar. Şirketler; markaları adına açılmış sosyal medya hesaplarında tanıtım yaptıkları gibi, hedefledikleri kitleye hızlı ve kolay ulaşmak için ünlülerle ve sanatçılarla da anlaşılıyorlar... Ürün tanıtımı, reklam yapmaları karşılığı olarak ünlüler de, ek kazanç elde ediyorlar tabiatıyla. Kritik soru şu: Reklam geliri elde eden ünlüler, fenomenler ve sanatçılar elde ettikleri gelirleri için vergi veriyorlar mı? Pek tabi kazancının vergisini verenler vardır ancak hiç vergi vermeyenler, hatta hiç vergi kaydı açtırmamış olanlar da var anlaşılan... Maliye Bakanı Naci Ağbal, geçen haftaki açıklamalarıyla takipte olduklarını söyledi: “İster sosyal medya ortamında ister internet ortamında, isterse kişinin kendi oluşturduğu bir internet sitesi üzerinden kişi, devamlılık arz edecek şekilde bir faaliyet yürütüyorsa, gelir, kazanç elde ediyorsa kişinin bu faaliyete başlamadan önce en yakın vergi dairesine gitmesi, orada kendisine bir vergi mükellefiyeti açtırması lazım. Ve yaptığı satışlar, sunduğu hizmetler nedeniyle de fatura düzenlemesi gerekir” dedi.  Bakan Ağbal, geçmişe yönelik ‘vergi incelemesi’ yapılabileceğine de dikkat çekti...  “Vergi süresinde beyan edilmese bile geriye dönük yapılan denetimlerle 5 yıllık süreç içerisinde her zaman talep edilebilir. Dolayısıyla benim bu uyarımdan sonra vergi mükellefi olması gerektiği halde bu yükümlülüklerini yerine getirmeyenler varsa tabii ki, Vergi Denetim Kurulu bu kişilerle ilgili gerekli araştırmaları, incelemeleri yapar”  dedi.  ELEKTRONİK İŞYERİ YAZMIYORTicari kazanç elde eden ve vergi ödemesi gereken işletmelerin, vergi dairesine bildirilmiş (kayda girmiş) bir işyerlerinin de olması gerekiyor. Ancak bir işyeri açmaksızın, diğer bir deyişle dükkân açmaya gerek duymaksızın reklam geliri elde eden fenomenler de var belli ki...Vergi Usul Kanunu’nda (VUK) halen işyeri “...ticari, sınai, zirai veya mesleki bir faaliyetin icrasına tahsis edilen veya bu faaliyetlerde kullanılan yer”  şeklinde fiziki ortam olarak tarif ediliyor. ‘Mağaza, yazıhane, imalathane, şube, depo, ...’ gibi örnekler de veriliyor. (VUK Md. 156)Değişiklik öngören VUK tasarısında ise ‘elektronik işyeri’ kavramı yasa metninin içine dâhil  oluyor.‘İşyeri’ başlığının altında “...elektronik ortam veya alanlar gibi ticari, sınai, zirai veya mesleki bir faaliyetin icrasına tahsis edilen veya bu faaliyetlerde kullanılan yerdir.” şeklinde elektronik işyerini de tarif ediyor. Ayrıca ‘Elektronik ortamda iş yeri’ başlığı altında “ İnternet, ekstranet, intranet ya da benzeri bir telekomünikasyon ortam veya aracının ticari, sınai veya mesleki faaliyete tahsis edilmesi veya bu faaliyetlerde kullanılması durumunda elektronik ortamda iş yeri oluşur...” şeklinde işyerinin nasıl oluşacağı da anlatılıyor.Her ne kadar elektronik işyeri tanımı henüz yasa metnine dâhil olmasa da, Maliye elde edilen reklam gelirlerinin vergisini istiyor. Kazancın ‘Devamlılık ve organizasyon dahilinde olması’ kriterlerini dikkate alarak üstelik de ‘geriye doğru beş yıl için’ istiyor. Ancak; normalde vergi mükellefi olmayan bu kişilerin, hangi durumda vergi mükellefi olabilecekleri, reklam gelirlerinin âdeti ve tutarı gibi somut kriterler mevzuatta yer almadığından bir yandan bu kriterlerin de, Maliye tarafından açıklığa kavuşturulması gerekiyor.Maliye’nin radarına takılmak istemeyen yüklü reklam geliri elde eden fenomenlerin, yüklü vergi cezasına muhatap olmak yerine ‘pişmanlıkla vergi ödeme’ (VUK Md. 371) imkânları olduğunu da hatırlatmış olalım. PİŞMANLIKLA VERGİ NASIL ÖDENİR? PİŞMANLIK hakkından faydalanabilmek için mükellefin kendiliğinden Maliye’ye başvurması gerekiyor. ‘Beyan etmediğim vergi var’ veya ‘eksik beyan ettiğim vergi var’ demesi gerekiyor. Ardından 15 gün içinde de vergi ödemelerini yapması gerekiyor. Vergi İncelemesi başlamışsa veya bir ihbarda bulunulmuşsa pişmanlık başvurusu kabul edilmiyor, mükellef lehine olan ‘vergi cezası kesilmeme avantajı’ ortadan kalkıyor. Bilerek de bir vergi eksik beyan edilmiş veya hiç beyan edilmemiş olabilir, bilmeyerek de sonradan bu eksiklik fark edilmiş olabilir. Her iki durumda da pişmanlık maddesinden yararlanılabiliyor. Maliye durumu fark etmeden bu riskten nasıl kurtulurum diyen, nasıl hatamı en az zararla telafi ederim diye düşünenler için “pişmanlıkla Maliye’ye başvurmak” pratik çözüm… Vergi aslı ve gecikme zammı ödenirken ‘vergi ziyaı cezası’ (vergi aslının 1 katı veya 3 katı) uygulanmıyor. Konu çözülüyor.",2024-10-15 11:02:07
6 bin lira maaşa 14 bin lira mesai neden olmaz?,https://www.hurriyet.com.tr/yazarlar/ahmet-karabiyik/6-bin-lira-maasa-14-bin-lira-mesai-neden-olmaz-40801097,"Aylık maaşı: 6 bin lira. Aylık aldığı mesai ücreti 14 bin lira. İki yılda toplam aldığı fazla mesai ücreti: 336 bin lira. Kuzey Kıbrıs Türk Cumhuriyeti’nde yaşandığı belirtilen olayı DHA ‘nın haberinde okudum...Hakikaten enteresan, maaşın iki katından daha yüksek tutarda fahiş bir ‘fazla mesai ücreti’... ‘Matematiksel olarak ve hukuken nasıl bu kadar mesai ödenmiş?’ sorgulanması gerekir evet... Ama öncelikle “fiziksel olarak ne kadar mümkün bir çalışanın bu kadar çok fazla mesai yapması?” sorusunun cevaplanması gerekir... İşe gidiş gelişte yolda geçen süre, yemek arası da dâhil olduğunda, en az 9- 10 saat normal mesai sürer zaten. Günün kalan 14 saatinde ilaveten kaç saat çalışılabilir ki? (Aylık maaşa; 14 bin lira ilave mesai ücreti için, normal mesai- fazla mesai- yine normal mesai şeklinde döngünün ayın çoğunluğunda neredeyse kesintisiz sürmesi gerekir.)Haberin ilk çıkmasından sonra; muhataplarından açıklamalar da geldi. Mesai ödenen makam şoförü Hüseyin İnce, “2 yıl boyunca aldığım ek mesai, ayda ortalama 2.770 lira, toplam 66 bin 500 lira.” derken, mesainin ödendiği dönemdeki görevi Elektrik İdaresi Genel Müdürü olan Gürcan Erdoğan makam şoförüne yapılan ödemeler için “Bu fazla mesai, mesai dışında şoförlük ve benimle birlikte arızaları gidermek için çalışmasından kaynaklanıyor. 2 yılda verilen ek mesai söylendiği gibi 336 bin lira değil, 64 bin 500 lira” demiş.Geçen yıl KKTC’de toplamda 120 milyon lira ek mesai ödendiğini ve adeta ikinci bir iş gibi gelir kapısı olduğunu belirten Maliye Bakanlığı’da mesailerin sorgulanması gerektiğini belirtmiş.Ayrıca KKTC Başbakanlık Denetleme Kurulu’da, konuyla ilgili inceleme başlatmış. Belli ki, bu konu her yönüyle KKTC’de bir süre daha tartışılacak...Fazla mesai koşulları Türkiye’de de sık tartışılan bir konu... En çok merak edilen sorular da şunlar... İş mevzuatına göre fazla mesainin koşulları neler? Fazla mesai için ödenen ücret nasıl hesaplanıyor? Çalışanlar en fazla kaç saat fazla mesai yapabilir, bir saat sınırı var mı? Çalışandan fazla mesai için yazılı onay alınması gerekiyor mu? Bu soruların cevaplarına göz atalım biz şimdi...k İş Yasası’na göre çalışanın öncelikle haftalık 45 saati doldurması gerekiyor. Haftalık 45 saati aşan çalışmalar ‘fazla çalışma’ sayılıyor.k Fazla mesainin sınırı da var, işverenler çalışanlarına kısıtlı olarak fazla mesai yaptırabiliyor... Fazla çalışma süresinin toplamı bir yılda 270 saatten fazla olamıyor. Bu süre sınırı, işyerlerine veya yürütülen işlere değil, işçilerin şahıslarına ilişkindir.k Fazla mesai ücretinin saatlik hesabı; normal çalışmasının 1.5 katı olarak hesaplanıyor. Fazla çalışmanın her saati için verilecek ücretin, normal çalışma ücretinin saat başına düşen tutarının yüzde elli yükseltilmesi suretiyle ödenmesi gerekiyor.k Fazla çalışma yaptırılacak işçiden onay alınması gerekiyor. Önceden her yıl başında bu onayın alınması zorunlu iken yönetmelikte geçen yıl yapılan değişiklikle (25.8.2017 tarihli Resmi Gazete) bu onay artık iş sözleşmesinin yapılması esnasında ya da fazla mesai ihtiyacı ortaya çıktığında alınabiliyor.Fazla çalışma yapmak istemeyen çalışan, verdiği onayı otuz gün önceden işverene yazılı olarak bildirimde bulunmak kaydıyla geri alabiliyor.k İşverenler, fazla çalışma ve fazla sürelerle çalışma yaptırdığı işçilerin bu çalışma saatlerini gösteren bir belge düzenlemek ve imzalı bir nüshasını işçinin özlük dosyasında saklamak zorundalar. Fazla çalışma ücretleri normal çalışmalara ait ücretlerle birlikte ödenmek zorunda. Bu ödemelerin, ücret bordrolarında ve işçiye verilmesi gereken ücret hesap pusulalarında açıkça gösterilmesi de gerekiyor. .Uygulamaya ilişkin açıklamalar “İş Kanunu’na İlişkin Fazla Çalışma Ve Fazla Sürelerle Çalışma Yönetmeliği’nde” düzenlenmiştir. (6 Nisan 2004 tarihli Resmi Gazete)Fazla mesaiye ilişkin yönetmelik metni, yeni torba yasanın (7103 sayılı yasa) tam metni ve KDV yasasında önemli değişiklikler içeren 7104 sayılı yasanın tam metni , www.vergidoktoru.com.tr internet adresinde görülebilir.",2024-10-15 11:02:09
Tatlıtuğ’dan sonra Şıkel de muhasebeciden şikâyetçi,https://www.hurriyet.com.tr/yazarlar/ahmet-karabiyik/tatlitugdan-sonra-sikel-de-muhasebeciden-sikayetci-40793717,"10 Ocak tarihindeki yazımda da bahsetmiştim. Serbest muhasebeci mali müşavirlerin (SMMM) parayı alıp vergi ödememesi bir yana, müşterilerinden ‘emanet para’ alması dahi yasak... ( TÜRMOB’un, Mecburi Meslek Kararlarına İlişkin 26.1.1996 Tarih ve 22535 sayılı Resmi Gazete’ de yayımlanan Genelgesi)Diğer yandan alınan paranın dolandırıcılık amacıyla kullanılması veya alınan emanetin amacı dışında kullanılması ise çok daha ağır sonuçlar doğuracaktır. O konuda da meslek mevzuatında düzenlemeler mevcut... Mesleki faaliyetten alıkoyma ve meslekten çıkarmaya varabilecek, Disiplin Yönetmeliği’nin (31.10.2000 Tarih ve 24216 Sayılı Resmi Gazete) ağır yaptırımları da devreye girecektir.Geçen hafta da, Çağla Şıkel muhasebecisinden şikayetini dile getirdi. Ve ilginç olan, şikayetçi olunan muhasebeci aynı kişi... Kıvanç’da aynı muhasebeciden (E.D.) şikayetçi olmuştu.Bu arada Çağla Şıkel’in durumu çok daha kritik... Çünkü yalnız maddi kaybı söz konusu değil, aynı zamanda kendisine vergi cezası da kesilmiş ve hürriyeti bağlayıcı cezaya (hapis)  neden olacak bir dava da açılmış... Olayın basında yer alması sonrasında Çağla Şıkel yazılı açıklama da yaptı... Özet olarak; eski muhasebecisinin kendisinden habersiz olarak ‘bazı faturaları muhasebe hesaplarına kaydettiğini, bu faturalarla vergi borcunu azalttığını, aradaki farkı da zimmetine geçirdiğini’ belirtiyor. Çağla Şıkel ayrıca bu durumun ‘Vergi Müfettişleri tarafından da İnceleme Raporları ile tespit olunduğunu’ ve “Bu işlemin benim bilgim dışında gerçekleşmesinden, suç işleme kastımın bulunmamasından ceza davasının da beraatle sonuçlanacağı inancındayım” diyor.Dileriz yargılama sonucu konu, kısa sürede açıklığa kavuşur...HANGİ ÖNLEMLER ALINIRKimse yaşamak istemeyecektir benzer süreci... Kayıtlarda sahte fatura görüldüğünde çok ağır yaptırım uygulanıyor çünkü. Parasal olarak 3 kat vergi kaybı cezasının yanında; üç yıldan beş yıla kadar hapis cezası da öngörülüyor Vergi Usul Kanunu’nda (VUK Md. 359/b)Naylon faturaya karşı mükelleften önce devlet bazı önlemler almış durumda hali hazırda... Bilanço usulünde defter tutan işletmeler (muhasebecileri vasıtasıyla); her ay Maliye’ye formlar (BA, BS) gönderiyor, KDV hariç 5 bin lira üstü tüm alış faturalarını ve tüm satış faturalarını liste olarak iletiyorlar. Aynı fatura için alıcı ‘aldım’ diye bildirim yapmışken, satıcı ‘sattım’ diye bildirim yapmıyorsa ‘satıcı gelirini kaçırıyor’ sonucuna ulaşılıyor. Maliye de bu durumu sisteminden rahatlıkla tespit edebiliyor... (Hataen formla bildirilmeyen faturalar için düzeltme hakkı da ayrıca mevcut.) Mükellefler her ay Maliye’ye iletilen bu formlar üzerinden ‘Bu ay kimlerden fatura almışım?’, ‘Bu ay kimlere makbuz-fatura kesmişim?’ diye belge düzenini izleyebilir...Sanatçıların birçoğu serbest meslek faaliyeti olarak kazançlarını beyan ettiğinden, BA BS form bildirim yükümlülükleri bulunmuyor. Dolayısıyla aylık mal-hizmet fatura trafiklerini ancak alış faturaları (gider, demirbaş vb...) ve satışa ilişkin makbuz listeleri üzerinden yine izleyebilirler.Kıvanç Tatlıtuğ’un da, Çağla Şıkel’in de söz konusu ihtilaflarının milyonluk tutarlar üzerinden olduğu düşünüldüğünde; yüksek tutarlı sıradışı işlemler bu fatura listeleri üzerinden rahatlıkla tespit edilip çok daha önceden fark edilip önlem alınabilirdi.Ayrıca 7 bin lirayı geçen ödeme işlemlerinin bankadan yapılması zorunluluğu da kayıt dışını, naylon faturayı azaltmaya yönelik bir önlem. Şahıs işletmeleri - şirketler olsun, sanatçı, doktor, avukat gibi serbest meslek kazancı elde edenler olsun, ödeme (ve tahsilat) işlemlerinin tutarı 7 bin lirayı geçiyorsa işlemlerini bankadan (veya PTT kanalıyla) yapmaları zorunlu. Faturayı kesen işletmenin banka hesabına, faturayı alan tarafından direkt ödeme yapılması fatura trafiğinin içerisine naylon sızma olasılığını düşürecektir. Ancak tabii ki bu kontrol önlemlerinin işlemesi için en önce; geçen yüzyılın yöntemi olan ve artık çok ender karşılaşılan ‘muhasebeciye elden nakit para ödeme işleminin de’ tamamen terk edilmesi gerekiyor.Kaldı ki; normalde hiçbir mali müşavir de zaten müşterisinin vergi ödemesini bizzat yapmak istemez, yoğun iş temposunun arasına bir de müşterilerinin vergi ödeme işlemlerini (üstelik de yasaklanmışken) neden kendi yapmak istesin?  SON 24 SAATTE YAŞANANLAR",2024-10-15 11:02:12
Beyanname vermek için son günler,https://www.hurriyet.com.tr/yazarlar/ahmet-karabiyik/beyanname-vermek-icin-son-gunler-40786178,"25 Mart, pazar gününe denk geldiğinden, süre 26 Mart’a (geçen pazartesiye) uzamıştı. Halen beyannamesini vermemiş olanlara bir hafta daha ek süre tanındı, önümüzdeki pazartesi (2 Nisan) mesai bitimine kadar beyanname verilebilecek. (23.03.2018 tarihli Vergi Usul Kanunu Sirküleri/101) Elektronik ortamda beyanname verecek mükellefler, beyannamelerini pazartesi gün sonuna kadar iletebilecekler.Maliye teknolojiyi en iyi kullanan kurumlardan. Geçen yıl elde edilen gelirler, daha yıl bitmeden Maliye’nin (elektronik) hafızasına zaten akmıştı. Banka kanalıyla yapılan kira ve satış işlemlerinden, tapuda gerçekleşen satışlardan Maliye otomatik haberdar oluyor. İlaveten elektrik, doğal gaz, su abonelikleri gibi bilgileri de kimlik numarası bazında edinebiliyor.Dolayısıyla beyana tabi geliri olup da beyanname verilmemişse bunu tespit etmek Maliye için oldukça kolaylaştı...Gerek kira gelirlerinin, gerek gayrimenkul satış kazançlarının ve diğer beyana tabi kazançların mükelleflerce bizzat Maliye’ye bildirilmesi önemli... Beyanname verilmediğinin tespiti halinde, ödenecek vergi aylık yüzde 1,40 oranında gecikme faiziyle tahsil ediliyor, ilaveten bir kat vergi cezası da kesiliyor.Beyana tabi geliri olup henüz beyanda bulunamayanlar için kritik konuları, beyan döneminin bu son günlerinde hatırlatmak yararlı olacaktır.KONUT KİRA GELİRLERİ2017’de yıl boyunca 3.900 liraya kadar konut kirası elde edenler beyanname vermeyecek. 3.900 liranın üstünde konut kira geliri olanlar verecekleri beyannamelerinde bu istisnayı ve gerçek giderlerini veya götürü gideri (yüzde 15) düşerek hesaplama yapacaklar. Ayrıca varsa Gelir Vergisi Yasası’nın 89. maddesinde yazılı olan ve ödenecek vergiyi azaltabilecek olan indirimleri de (özel sigorta prim ve katkı payları, bağış ve yardımlar,  eğitim ve sağlık harcamaları) hesaplamada (gösterilen sınırlar çerçevesinde gelirlerinden düşerek) dikkate alabilecekler.İŞYERİ KİRA GELİRLERİ2017’de net 24.000 lira, brüt 30.000 liradan fazla işyeri kira geliri elde edenler beyanname verecek. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2017 gelirleri için 1.600 lira.KÂR PAYI GELİRLERİ2017 yılında elde ettiği brüt temettü ve kâr payı tutarı 60 bin TL’yi aşmayanlar beyanname vermeyecek. Gelir 60 bin lirayı geçiyorsa şahsen beyanname verilmesi gerekiyor. Beyannameye gelir olarak kârın (temettünün) yarısı dâhil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor/düşülüyor. Kesinti yoluyla ödenen (yüzde 15) verginin, hesaplanan gelir vergisinden yüksek olduğu durumda vergi iadesi de söz konusu olabiliyor.GAYRİMENKUL SATIŞ KAZANCI GELİRLERİNormalde taşınmazın alış değeri ile satış değeri arasında kazanç oluştuğunda bu kazanç üzerinden vergi hesaplanır. Ancak Gelir Vergisi Kanunu’na göre alış tarihinin üzerinden beş tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor. (GVK Mükerrer Md. 80/6)Beş yıldan önce evini-işyerini satıp (2017’de) 11 bin lirayı aşan kazanç elde edenler bu kazançlarını beyan etmek zorunda.YURTDIŞI FAİZ GELİRLERİYurt içinde (2017’de) elde edilen mevduat faiz gelirleri için de, repo kazançları için de, vatandaşların mart ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun fark etmiyor, beyanı gerekmiyor. Yıl içinde ne zaman gelir elde edilmişse, banka o anda, brüt kazanç üzerinden vergiyi otomatik hesaplayıp brütten kesiyor.Yurtdışında elde edilen faiz gelirlerinde durum farklı... Türkiye’de vergi kesintisine tabi olmadığından ve istisna da uygulanmadığından yurt dışında (2017’de) elde edilen faizlerin 1.600 lirayı aşması halinde yıllık beyanname ile menkul sermaye iradı (MSİ) olarak beyan edilmesi gerekiyor.Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.2017 yılında elde edilen ve 30 bin lirayı aşan eurobond faiz gelirlerinin yıllık gelir vergisi beyannamesi ile beyan edilmesi gerekiyor. 30 bin liranın hesabında başkaca kâr payı geliri, işyeri kirası geliri gibi gelirler de dikkate alınıyor.ÜCRET GELİRLERİ2017’de tek işverenden ücret alan ve yıl içinde stopaj yoluyla vergilerini ödeyen çalışanların, beyanname vermeleri gerekmiyor. Geçen yıl elde edilen ücretin tutarı da dikkate alınmıyor, tek işverenden olduğu sürece beyanname verilmiyor. Birden fazla işverenden ücret geliri elde eden ücretliler için birden sonraki işverenden alınan ücretlerin toplamı 2017 ücretleri için 30 bin lirayı aştığında beyanname verme zorunluluğu başlıyor. Beyanname vermek zorunda olan ücretlilerin, tüm ücret gelirlerini de beyannamesine dâhil etmesi gerekecek.",2024-10-15 11:02:14
Gayrimenkul ve hisse senedi satanlar beyanname verecek mi?,https://www.hurriyet.com.tr/yazarlar/ahmet-karabiyik/gayrimenkul-ve-hisse-senedi-satanlar-beyanname-verecek-mi-40779005,"Kazancın ne kadar olduğu da önemli değil, her durumda vergi ödenmiyor... Bu süreler dolmadan satıldığında ise,  kazanç üzerinden ertesi yıl mart ayında gelir vergisi (GV) ödenmesi gerekiyor...2017’de (iki ve beş yıllık süreler içerisinde satış yapıp) kazanç elde edenlerin 26 Mart pazartesiye kadar gelir vergisi beyannamesi vermesi gerekecek.Sade vatandaşın taşınmaz ve hisse seneti satışında genel kurallar böyle... (GVK- Mük. Md. 80)Şimdi bu kuralların detaylarına göz atalım...GAYRİMENKUL VERGİLEMENormalde taşınmazın alış değeri ile satış değeri arasında kazanç oluştuğunda bu kazanç üzerinden vergi hesaplanır. Ancak Gelir Vergisi Kanunu’na göre alış tarihinin üzerinden beş tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor. (GVK Mükerrer Md. 80/6)Beş yıldan önce evini-işyerini satıp vergi hesaplamak zorunda olan kişiler için şu iki ayrıntıyı da hatırlatalım. Elde edilen kazancı; önce enflasyondan arındıracaklar ayrıca 11.000 lira istisnayı düşecekler, sonrasında vergi hesaplayacaklar. (Enflasyondan arındırmak için alış ve satış tarihleri arasındaki sürede, Üfe endeksindeki artış oranının yüzde 10 veya üzerinde olması gerekiyor.) Vergi oranı; kazancın büyüklüğüne göre, yüzde 15’den başlayıp yüzde 20, yüzde 27 ve yüzde 35’e kadar çıkabiliyor.Miras yoluyla edinilen taşınmaz satıldığında vergi yok.Miras ya da bağış yoluyla ivazsız (karşılıksız) edinilmiş taşınmazlar beş yıllık süre dolmadan satılmış olsa da kazanç üzerinden -değer artış kazancı- vergi ödenmiyor. Kazancın ne kadar olduğunun da önemi yok, değer artış kazancı hesaplanmıyor.BİST’DE VERGİ YOKBİST’te işlem gören, (menkul kıymet yatırım ortaklığı dışındaki) hisse senetlerinin (2006 ve sonrası edinilenler)  satışından elde edilen kazançlar için beyanname verilmiyor,  dolayısıyla vergi ödenmesi de gerekmeyecek. Normalde stopaja tabi olmasına rağmen stopaj oranı sıfır olarak belirlendiğinden kesinti yoluyla da vergi ödenmesi söz konusu değil.BORSA DIŞI VERGİLEMESahibi olduğu (borsa dışı) Anonim Şirket (AŞ) hisse senetlerini, şirketi kurduktan (veya hisseleri devraldıktan sonra) en az iki yıl sonra devreden (gerçek) kişi, kazancı ne kadar olursa olsun vergi ödemiyor... (GVK Mük. Md. 80/1).  Limited şirket paylarını devreden kişi ise hissesini 2 yıl sonra da 10 yıl sonra da satsa fark etmiyor, her durumda ortaklık paylarını devredip kazanç elde ettiğinde vergi ödüyor. Kazancın büyüklüğüne göre yüzde 35’e kadar çıkıyor verginin oranı...  AŞ hisse devrini vergisiz yapabilmek için şirketin paylarının hisse seneti olarak bastırılmış olması da gerekiyor. (Veya hisse senetleri basılana kadar geçerli ‘ilmühaber’ bastırılabiliyor.)   Limited şirketler anonim şirkete dönüştürülebileceğinden (tür değiştirebileceğinden) şu soru akla gelebilir “Limited şirketi anonim şirkete dönüştürdükten sonra hisselerimi devredersem vergi var mı?” Vergi yine yok, en son devrolan pay anonim şirketin hisse senetleri olduğundan... Yeter ki her durumda toplamda iki yıl pay sahibi (AŞ ve LTD şirket pay sahipliği) olarak kalınsın. İki yıllık sürenin hesabında; tür değiştirme tarihi değil, limited şirket payının iktisap (edinme) tarihi dikkate alınıyor.HANGİ ÜCRETLİLER BEYANNAME VERECEK?2017’de tek işverenden ücret alan ve yıl içinde stopaj yoluyla vergilerini ödeyen çalışanların, beyanname vermeleri gerekmiyor. Geçen yıl elde edilen ücretin tutarı da dikkate alınmıyor, tek işverenden olduğu sürece beyanname verilmiyor. Birden fazla işverenden ücret geliri elde eden ücretliler için birden sonraki işverenden alınan ücretlerin toplamı 2017 ücretleri için 30 bin lirayı aştığında beyanname verme zorunluluğu (Son tarih 26 Mart Pazartesi ) başlıyor (GVK Md. 86/1-b). Beyanname vermek zorunda olan ücretliler tüm ücret gelirlerini de beyannamesine dâhil etmesi gerekecek.Birinci işverenden ve ikinci (varsa üçüncü) işverenden alınan ücretin hangisi olacağı ücretli tarafından serbestçe belirlenebiliyor. Örneğin 2017 yılında üç ayrı işverenden; 100 bin lira, 15 bin lira ve 10 bin lira gelir elde edildiğini varsayalım. İlk işveren olarak 100 bin lira gelir elde edilen işyeri düşünüldüğünde, ikinci ve üçüncü işverenden elde edilen ücret toplamı 30 bin lirayı geçmediği için (15.000 + 10.000 = 25.000) beyanname verilmesi de gerekmeyecek.",2024-10-15 11:02:18
Hangi faiz gelirleri için beyanname verilecek?,https://www.hurriyet.com.tr/yazarlar/ahmet-karabiyik/hangi-faiz-gelirleri-icin-beyanname-verilecek-40771245,"Mevduat faiz geliri olsun, repo kazancı olsun... Yıl içinde ne zaman gelir elde edilmişse, banka o anda, brüt kazanç üzerinden vergiyi otomatik hesaplayıp brütten kesiyor. Net faiz geliri, vatandaşın hesabına yatırılıyor. Vadesine göre vergi oranları (yüzde 10 ila 18 arasında) değişiyor.Vatandaşın faiz geliri üzerinden hesaplanan ve kesilen vergiler, banka tarafından Maliye’ye ödeniyor.Yurt içinde (2017’de) elde edilen mevduat faiz gelirleri için de, repo kazançları için de vatandaşın mart ayında ayrıca beyanname vermesi gerekmiyor. Elde edilen gelirin büyüklüğü ne kadar olursa olsun fark etmiyor, beyanı gerekmiyor.Gayrimenkul kira geliri, gayrimenkul satış kazancı gibi gelirlerden dolayı beyanname verilmesi gerekse dahi, vadeli mevduat faiz geliri de, repo kazancı da beyannameye dâhil edilmiyor. Kar ve zarar ortaklığı belgesi karşılığı ödenen kar paylarında da durum aynı. Özel finans kurumlarınca (katılım bankalarınca) kar ve zarara katılma hesabı karşılığında ödenen kar payları için de beyanname vermek gerekmiyor.Yurtdışı faiz gelirleri beyan edilecek: Yurt dışında elde edilen faiz gelirlerinde durum farklı... Türkiye’de vergi kesintisine tabi olmadığından ve istisna da uygulanmadığından yurt dışında (2017’de) elde edilen faizlerin 1.600 lirayı aşması halinde yıllık beyanname ile (26 Mart 2018’e kadar) menkul sermaye iradı (MSİ) olarak beyan edilmesi gerekiyor.  Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.Eurobond’dan elde edilen gelirler için beyanname verilecek. 2017 yılında elde edilen ve 30 bin lirayı aşan eurobond faiz gelirlerinin yıllık Gelir Vergisi beyannamesi ile beyan edilmesi (26 Mart 2018’e kadar) gerekiyor. 30 bin liranın hesabında başkaca kâr payı geliri, işyeri kirası geliri gibi gelirler de dikkate alınıyor.Eurobond’un alım satım arasındaki kazanç için de beyanname verilmesi gerekiyor.Eğer Eurobond’un ihracı 1.1.2006 öncesi ise alış tarihindeki TL karşılığı hesaplanır. Alım ve satım tarihleri arasındaki dönem için maliyet bedeli endekslemesi yapılıyor, 24 bin liralık istisna da düşüldükten sonra kalan tutar beyan ediliyor.Eğer Eurobond’un ihracı 1.1.2006 sonrası ise istisnadan yararlanılamıyor. Yİ-ÜFE artış oranının yüzde 10 veya üzerinde olması durumunda endeksleme yapılabiliyor ve kalan kazancın beyan edilmesi gerekiyor. Mevduat faizlerinden ne kadar vergi kesiliyor? Bankalarda açılan mevduat hesaplarından kesilecek verginin oranı; yabancı para ve Türk Lirası olup olmamasına ve vade süresine göre farklılık göstermekte.Döviz tevdiat hesaplarına yürütülen faizler ve katılım bankalarınca döviz katılma hesaplarına ödenen kâr payları için:- Vadesiz ve ihbarlı hesaplar ile 6 aya kadar vadeli hesaplarda yüzde 18,- 1 yıla kadar vadeli hesaplarda yüzde 15,- 1 yıldan uzun vadeli hesaplarda yüzde 13.TL mevduat faizleri ve katılım bankası kâr payları için:- Vadesiz ve ihbarlı hesaplar ile 6 aya kadar vadeli hesaplarda yüzde 15,- 1 yıla kadar vadeli hesaplarda yüzde 12,- 1 yıldan uzun vadeli hesaplarda yüzde 10.Repo gelirleri için: yüzde 15.Menkul sermaye iradı (MSİ) gelirlerine yönelik Maliye’nin -vatandaşın sorularına cevaben- verdiği özelge örnekleri www.vergidoktoru.com.tr internet adresinde görülebilir.",2024-10-15 11:02:20
Kira gelirinde vergi nasıl hesaplanıyor?,https://www.hurriyet.com.tr/yazarlar/ahmet-karabiyik/kira-gelirinde-vergi-nasil-hesaplaniyor-40767185,"Beyannameler elektronik olarak iletilebiliyor mu?2017’de elde edilen kira gelirlerinin en son 26 Mart’a kadar beyan edilmesi gerekmekte. (25 Mart Pazar gününe denk geldiğinden süre 26 Mart Pazartesi’ye uzuyor.) Beyannameler bizzat vergi dairesine verilebilir veya posta ile de gönderilebilir. Beyannamelerin, mükellefin bağlı olduğu (ikametgâhının bulunduğu) vergi dairesine verilmesi gerekiyor.Gelir İdaresi Başkanlığı’nın internet sitesindeki ( https://intvrg.gib.gov.tr/) ‘Hazır Beyan Sistemi’ ile de gelirler beyan edilebilir.Beyana tabi geliri sadece gayrimenkul sermaye iradından (GMSİ) ibaret olan mükellefler, istemeleri halinde vergi dairesinden alacakları kullanıcı kodu, parola ve şifreyi kullanmak suretiyle yıllık gelir vergisi beyannamelerini elektronik ortamda doğrudan kendileri de gönderebilir. Veya elektronik beyanname gönderme aracılık yetkisi almış mali müşavirler aracılığıyla gönderilebilir.Postayla gönderimde postaya veriliş tarihi önemli. Eğer normal (adi) posta ile gönderiliyorsa postaya veriliş tarihi değil, vergi dairesine postanın ulaştığı tarih dikkate alınıyor. Taahhütlü posta yoluyla gönderimde ise postaya veriliş tarihi dikkate alınıyor.Yaşlılar için evden beyanname alma hizmeti var mı?Sadece kira geliri elde eden 60 yaş üzeri mükellefler ile engelli mükelleflerden yaşlılığı, engeli veya hastalığı nedeniyle vergi dairesine gidemeyecek durumda olanlar için, Gelir İdaresi Başkanlığı (GİB) bu kişiler için evden beyanname alma hizmeti sağlıyor. Belirtilen şartları taşıyan mükellefler, bağlı oldukları vergi dairesini veya Türkiye genelinde Vergi İletişim Merkezi’ni (VİMER - 444 0 189) arayarak randevu isteyebilirler.Gelir vergisi çıkmasa da damga vergisi ödenecek mi?Konut kira geliri veya işyeri kira geliri elde edilip beyanname verildiğinde mükellef için vergi ödemesi söz konusu olmayabilir de… İstisnadan yararlanılıyorsa kira gelirinden düşülecektir, gider ve indirimler de kira gelirinden düşülecektir ve beyannamedeki hesaplama sonucunda mülk sahibi için gelir vergisi ödemesi çıkmayabilir de...  Ancak; her durumda, ‘beyanname vermek zorunda olan mülk sahipleri’ damga vergisi ödemek zorunda olacaklar.2018’de gelir vergisi beyannamesi üzerinden ödenecek damga vergisi tutarı 58.80 lira. (Damga Vergisi Kanunu Genel Tebliği, Seri No: 62. )Verginin taksitleri hangi aylarda ödenebiliyor?2017 gelirleri için; 26 Mart 2018’e kadar verilecek beyannamelerde hesaplanacak ‘ödenecek vergiler’ 2018/Mart ve 2018/Temmuz aylarında iki eşit taksitte ödenebilecek. Vergi dairesi veznesine ödenebildiği gibi, anlaşmalı bankalara ve gib.gov.tr adresinden banka kartları ve kredi kartları ile de ödenebilir.Beyanname verilmezse cezası nedir?Kira gelirleri beyan edilmez veya eksik beyan edilirse ve bu durum inceleme sonucu tespit edilirse, konut kira gelirleri için 3.900 lira olan istisna hakkı kaybolur. Beyan edilmeyen veya eksik beyan edilen gelir tutarı üzerinden gelir vergisi hesaplanır ve verginin bir katı tutarında vergi ziyaı cezası kesilir. Aylık yüzde 1.40 gecikme faizi hesaplanır. Vergi Usul Kanunu’nda beyanname vermeyenler için iki kat 1. derece usulsüzlük cezası da öngörülmekte.Kira geliri arttıkça artan vergi nasıl hesaplanıyor?Gelir Vergisi’nin oranları yüzde 15’den başlayıp yüzde 35’e kadar yükselmekte. (GVK Md.103)2017’de elde edilmiş gelirin büyüklüğüne göre değişen vergi oranları;- İlk 13 bin liraya kadar gelir için yüzde 15 (1.950 lira),- 13 bin liradan fazlası ile 30 bin lira arası (17 bin liralık gelir için) için yüzde 20 (3 bin 400 lira),- 30 bin liradan fazlası ile 70 bin lira arası (40 bin liralık gelir için)  için yüzde 27 (10 bin 800 lira),- 70 bin liradan fazla gelir için yüzde 35 olarak uygulanmaktadır (296 no.lu GV Genel Tebliği).GÜNLÜK-HAFTALIK KİRALAMANIN VERGİSEL FARKI VAR MI?-Maliye, günlük-haftalık kiralamaları; tipik kira geliri (GMSİ) olarak değil, ‘ticari kazanç’ olarak görüyor. Ticari kazanç olunca mülk sahibi için çok şey değişiyor. Çünkü GMSİ’ de yılda bir kez gelir vergisi (GV) beyannamesi vermek yeterli. Ticari kazançtaysa (gerçek usulde) defter tutma zorunluluğu var, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu var. Tabii ki yıllık GV beyannamesi zorunluluğu da var. Dolayısıyla kira geliri ticari kazanç olarak görülünce mülk sahibi için yükümlülükler oldukça artıyor.Peki, günlük kiralamaları Maliye neden ‘ticari kazanç’ olarak görüyor? “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla ticari kazanç olarak görülmekte. Ayrıca Maliye, bu tip kiralamalar için organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiğini belirtiyor.YAZLIKLARI KİRAYA VERMENİN VERGİSEL FARKI VAR MI?-Yazlık konutlarda kiralamanın süresi ve şekline göre vergileme değişiyor. Beyan edilecek gelirin; kira geliri mi (gayrimenkul sermaye iradı-GMSİ) yoksa ticari kazanç mı olacağı yine yukarıdaki kriterlere bakılarak belirleniyor. Yani aylık-sezonluk olarak kiralama varsa ertesi yıl Mart ayında (2017 istisna tutarı olan 3.900 lirayı da aşıyorsa) tek bir beyanname verilmesi yeterli. Ancak; eğer günlük-haftalık kiralama varsa, her defasında yeni müşteri için yazlık tekrar kullanıma hazır hale getiriliyorsa (bu tip kiralamalar için bir organizasyon gerektiğinden de yola çıkılarak) ticari kazanç olarak görülüyor. Elde edilen kira geliri ‘GMSİ’ sayılmıyor, ‘ticari kazanç’ sayılıyor.Yazı dizimiz boyunca gerek konut, gerek işyeri kira gelirleri için vergi hesaplama örneklerine yer vermiştik. Daha fazla örnek vergi hesaplamaları www.vergidoktoru.com.tr internet adresinde görebilirsiniz. Maliye’nin vatandaştan gelen sorulara cevaben verdiği özelge örnekleri de aynı sitede görülebilir. -SON-",2024-10-15 11:02:24
İşyeri kira gelirinde vergi iadesi imkanı,https://www.hurriyet.com.tr/yazarlar/ahmet-karabiyik/isyeri-kira-gelirinde-vergi-iadesi-imkani-40765988,"İŞYERİ kira gelirlerinde; konut kiralarının vergilendirilmesinden farklı olarak, yıl bitmeden her bir kira ödemesi yapıldığında yılın içinde vergilendirme başlıyor...Kiracılar, yıl içinde bir yandan mülk sahibine kira bedelini öderlerken aynı zamanda yüzde 20 (stopaj) vergiyi de Maliye’ye ödüyorlar.Mülk sahibi ise yıl içinde bir vergi yükü hissetmiyor, yalnızca kira bedeli tahsil ediyor, Mart ayı geldiğinde de (kiracı işletmenin yıl içinde ödediği) vergileri kendi beyannamesinden düşüyor... Ve belki mülk sahibi, vergi ödemek bir yana vergi iadesi dahi alabiliyor...Aralık ayında yasa değişikliği ile götürü giderdeki oran yüzde 25’den, yüzde 15’e düşmüştü. Konut kira gelirlerinde olduğu gibi götürü giderdeki değişiklik işyeri kirası elde eden mülk sahiplerini de etkiliyor.Tabloda 10 farklı kira geliri için ödenecek veya iade alınacak vergi hesabı görülebilir. Tablodaki hesaplama götürü gideri tercih edenler için vergi hesaplamasını içeriyor. Tabi ki götürü gider yerine belgeli gerçek gideri tercih edecekler için vergi hesaplaması gerçek giderin büyüklüğüne bağlı olarak farklılık gösterecektir.Şimdi işyeri kira gelirlerinde merak edilen konulara göz atalım...Kimler beyanname verecek? 2017’de net 24.000 lira, brüt 30.000 liradan fazla işyeri kira geliri elde edenler beyanname (1-26 Mart 2018) verecek (GVK Md. 86/1-c). Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2017 gelirleri için 1.600 lira (GVK Md. 86/1-d).İşyeri kiralarında gerçek gider mi, götürü gider mi? İşyeri kira geliri elde edenler de; aynı konut gelirlerinde olduğu gibi ister ‘belgesiz götürü gideri’ ister ‘belgeli gerçek gideri’ tercih edebilirler. Hangisinin daha avantajlı olduğu belgeli gerçek giderin büyüklüğüne bağlı. Yüzde 15 götürü gidere göre, daha fazla gerçek gideri olanlar ‘gerçek gider’ yöntemini tercih edebilirler. 26  Mart’a kadar Maliye’ye verilecek beyannameye dâhil olan gerçek gidere ilişkin belgelerin; olası denetimde ibraz edilmek üzere (2022’in sonuna kadar) saklanması gerekecek.Götürü gider yöntemini seçen mükellefler, iki yıl geçmedikçe gerçek gider yöntemine dönemiyorlar.Kim ne kadar vergi iadesi alacak?Yasa değişikliği sonrası götürü gideri tercih edenler, kira gelirlerinden daha az (yüzde 15) götürü gider düşebilecekler. Dolayısıyla önceki yıllara göre vergi iadesi alabilecek mülk sahibi sayısı da otomatik olarak azalacaktır. İade almayı hak edenlerde de bu kez iade tutarı önceki yıllara göre daha düşük çıkacaktır.Tabloda detayları yer alıyor. Örneğin 2017’de yıllık net 36.000 lira (aylık net 3.000 lira) kira elde eden bir mülk sahibi, beyanname verecek (1-26 Mart 2018’de) ama vergi ödemeyecek ve 1.423 lira da vergi iadesi alacak.Aylık 10 bin lira net kira elde eden bir kişi için ise ilk başta 36 bin 275 lira vergi hesaplansa da, yıl içinde stopaj yoluyla kiracının ödediği vergi (30 bin lira)  mahsup edildiğinde, bu kez son hesaplamada ödeyeceği vergi 6.275 lira olarak tahakkuk edecektir.Hem işyeri, hem de konut kirası elde edenlerde vergi hesabı nasıl?Aynı dönemde hem işyeri, hem de konut kirası elde edenler, konut kira vergisinin hesabında 26 Mart 2018’e kadar verecekleri beyannamelerinden 3.900 lira konut kira istisnasını düşebiliyor. Sonrasında götürü/gerçek gideri düşüp vergi hesaplanıyor. Hesaplanan vergiden (işyerindeki kiracının ödediği) stopajlarda beyannamede mahsup ediliyor.Örneğin bir kişinin 2017’de toplam 5.000 lira konut kira geliri, brüt toplam 29.000 lira da işyeri kira geliri elde ettiğini varsayalım. Bu kişi; 1.100 lira (5.000-3.900=1.100) konut kira geliri ve 29.000 lira işyeri kira geliri, toplam 30.100 lira gelir beyan edecek. Beyannamede; götürü veya gerçek gideri, varsa indirimleri ve kesinti yoluyla işyeri kiracısının ödediği vergileri de hesaplamada dikkate alabilecek.Faiz gelirleri beyannameye eklenecek mi? Türkiye’de elde edilmiş ve üzerinden gelir vergisi kesilmiş mevduat faiz gelirleri, repo kazançları,  özel finans kurumlarınca (Katılım bankası) ödenen kar payları, tutarı ne kadar olursa olsun beyan edilmiyor. Dolayısıyla kira gelirinden dolayı beyanname verecek kişiler, elde ettiği mevduat faiz gelirlerini, repo kazançlarını beyannamelerine dâhil etmeyecekler. Net kira-brüt kira hesaplaması nasıl yapılıyor?Mülk sahipleri çoğunlukla kiracının Maliye’ye ödeyeceği vergiyi dikkate almadan direkt net ücret üzerinden aylık kira belirlerler. Mülk sahibinin banka hesabına net kira bedeli gelirken, kiracı işyerleri ayrıca muhtasar beyanname ile Maliye’ye vergi öderler. Yüzde 20 vergi hesabı net üzerinden değil brüt üzerinden hesaplanması gerektiğinden öncelikle net kiradan brüte ulaşıp sonrasında yüzde 20 hesabını yapmak gerekir.Örneğin mülk sahibine aylık ödenen net 5.000 lira kiranın, brütü 6.250 lira olarak hesaplanır. (5.000/ 0,80=6.250) Brüt kira olan 6.250 liranın yüzde 20’si olan 1.250 lira da Maliye’ye ödenir.Yakınlarından kira almayan mülk sahipleri vergi ödeyecek mi? Konutunu, kira almadan annesi, babası, kardeşi, torunu veya çocuğunun kullanımına bırakan için vergi yokken, işyerini aynı kişilere tahsis eden için bedelsiz kullanım da olsa vergi var. Emsal kira bedeli (emlak vergi değerinin yüzde 5’i) üzerinden mülk sahibinin vergi ödemesi gerekiyor. Amca, dayı, teyze, hala, kuzen, yeğen, kayın valide için de (konut veya işyeri) bedel alınmasa dahi emsal kira bedeli üzerinden gelir beyan edilmesi gerekiyor.Yarın: (5) Kira gelirinde vergi nasıl hesaplanacak? Beyanname vermeye ilişkin özel durumlar, elektronik beyanname, yaşlılar için evden beyanname alma hizmeti, verginin ödenme zamanı...",2024-10-15 11:02:26
Hangi mülk sahipleri kira almasa da vergi ödeyecek?,https://www.hurriyet.com.tr/yazarlar/ahmet-karabiyik/hangi-mulk-sahipleri-kira-almasa-da-vergi-odeyecek-40764660,"3.900 liralık konut kira geliri istisnasından kimler yararlanamaz? 2017 kira gelirine ilişkin beyannamesini; 26 Mart 2018’e kadar vermeyip sonradan (denetim sonucu) vergisini ödeyecekler yararlanamıyor. Maliye’nin radarına takılanlar hem vergisini cezalı ödeyecek, hem de vergi hesabında 3.900 liralık istisnayı düşemeyecekler (GVK. Md. 21).3.900 liralık istisna konut kira gelirleri için düzenlendiğinden, işyeri kira geliri olanlar istisnadan yararlanamıyor. Aynı dönemde hem işyeri, hem de konut kirası elde edenler, konut kira vergisinin hesabında 3.900 lirayı gelirinden düşebiliyor.Ticari, zirai veya mesleki kazancı nedeniyle gerçek usulde gelir vergisi mükellefi olan, esnaf, tüccar, doktor, avukat vb. kişiler de istisnadan yararlanamıyor.Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 2017 kira geliri için 110 bin lirayı aşanlar da istisnadan yararlanamıyor.Bir konuta birden fazla kişinin ortak olması halinde, bu konuttan elde edilen kira gelirlerinin vergilendirilmesinde, her bir ortak, 3.900 liralık istisnadan ayrı ayrı yararlanabilecek.Bir kişinin birden fazla konuttan kira geliri elde etmesi halinde ise 3.900 liralık istisna yalnızca bir kez uygulanacak.Kiracının ödemediği kiralar beyan edilecek mi? Ev sahiplerinin (veya işyeri sahiplerinin) kiracılarından tahsil edemedikleri kiralar varsa, alınamayan bu kiralar beyannameye de dâhil edilmeyecek, vergisi de ödenmeyecek (GVK Md. 72) 2017’de peşin tahsil edilen gelecek yıla ait (2018) kira geliri varsa, ertesi yıl (2019) Mart’ta beyan edilecek.Eğer 2017’de önceki yıla ait (2016) kira bedeli gecikmeli olarak kiracıdan tahsil edilmişse, 26 Mart 2018’e kadar verilecek beyannameye 2016 kira geliri de dâhil edilip vergisi ödenecek.Kira bedeli dolar ödeniyorsa hangi kurdan hesaplanacak?Döviz cinsinden kiraya verme işlemlerinde tahsilatın yapıldığı tarihteki T.C. Merkez Bankası döviz alış kuru esas alınarak gelir beyannameye aktarılır (GVK Md. 72).Akrabalarımdan kira almıyorum, vergisini ödeyecek miyim? Amca, dayı, teyze, hala, kuzen, yeğen, kayın valide fark etmiyor… Kira alınmasa da yakınlara tahsis edilen konutlar için vergi hesaplanması gerekiyor. “Kira alınmamışsa vergisi nasıl hesaplanacak?” denilecektir. Emsal kira bedeli (emlak vergi değerinin yüzde 5’i) üzerinden vergi ödenecek.Kızımdan kira almıyorum vergisi var mı? Anne, baba, çocuk, torun veya kardeşin kira ödemeksizin oturduğu konut için, konut sahibi vergi ödemiyor. Aynı kişiye (yakınına) ikinci bir konutta tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor (GVK Md. 73).Konutların mal sahiplerinin, usul-füru (üstsoy-altsoy) veya kardeşlerinin ikametine tahsis edilmesi durumunda emsal kira bedeli esası uygulanmıyor İşyerini; aynı kişilere (Anne, baba, çocuk veya kardeşe) tahsis eden için bedelsiz kullanım da olsa vergi var.Kentsel dönüşüm kapsamında aldığım kira yardımları beyan edilecek mi?Oturduğu binasını kentsel dönüşüm kapsamında müteahhide verenler, anlaşmaya göre müteahhitten kira yardımı da, ilaveten taşınma yardımı da alabiliyorlar.Müteahhitten tahsil edilen bu kapsamdaki gelirler; kira geliri niteliğinde değil, yardım niteliğinde. Ayrıca binanın kullanımı karşılığı bir ödeme de söz konusu değil. Dolayısıyla kiralama karşılığı olarak gelir elde edilmediğinden beyanname verme-vergi ödeme yükümlüğü de söz konusu olmuyor.Gurbetçiler beyanname vermek zorunda mı?Gurbetçilerimiz için de konut kira gelirleri (2017 için) yıllık 3.900 lirayı aştığında vergi var, işyeri kirasında ise tutarı ne kadar olursa olsun vergi yok.Stopaja tabi işyeri kirası elde eden gurbetçilerimiz beyanname de vermeyecekler.Çocuğumun özel okul faturası vergiyi azaltıyor mu?Kira gelirinden dolayı beyanname verecek mükellefler gelirlerinden (2017 yılı gelirleri için) 3.900 TL istisnayı ve gerçek/götürü gideri düştükten sonra vergiyi hesaplarken küçük çocuklarının eğitim masraflarını da indirebilirler. Dolayısıyla özel okul faturaları vergiyi azaltıcı bir etkiye sahiptir. Ancak bu özel okul faturası her durumda beyan edilen kira gelirinin yüzde 10’nu aşamıyor.Eğitim masraflarının dışında; sağlık masrafları, özel sigorta masrafları, bağış ve yardımların beyannamede indirim olarak yer alabileceği (dolayısıyla ödenecek vergiyi azaltabileceği) hususu Gelir Vergisi Yasası’nın 89. maddesinde (en fazla yararlanılabilecek oranlar belirtilerek) yer almaktadır.Şahıs sigorta primleri; mükellefin şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile, ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ünden oluşmakta. İndirim konusu yapılacak primlerin toplamı, beyan edilen gelirin yüzde 15’ini ve yıllık olarak asgari ücretin yıllık tutarını aşamayacaktır. (2017 yılı gelirlerine ilişkin olarak kullanılacak olan asgari ücretin yıllık brüt tutarı 21.330 lira.)Bireysel emeklilik sistemine ödenen katkı payları ise vergi hesabında dikkate alınamıyor.Sağlık masrafları vergiyi azaltır mı? Sağlık harcamaları da (Türkiye’de yapılmış olmalı) eğitim masrafları gibi (gelirin yüzde 10’nu aşmayacak şekilde) vergiyi azaltıcı etkiye sahiptir. Söz konusu harcamalar mükellefin kendisi, eşi ve küçük çocuklarına ilişkin olmalıdır (GVK 89/2).Kaç yaşına kadar çocuğumun masraflarını beyannamemde düşebilirim?18 yaşını veya tahsilde olup 25 yaşını doldurmamış çocukların eğitim ve sağlık harcamaları belgelendirilmek kaydıyla vergi hesabında düşülebilir. İndirim konusu yapılacak tutarın hesaplamasında beyan edilen gelir olarak, yıllık gelir vergisi beyannamesinde yer alan indirimler ve geçmiş yıl zararları düşülmeden önceki tutar esas alınır. Beyan edilen gelirin yüzde 10’unu aşmaması şartıyla eğitim ve sağlık harcamaları yıllık beyanname ile bildirilecek gelirlerden indirilir. Eğitim ve sağlık harcamaları Türkiye’de yapılmalıdır. “Küçük çocuk” tabiri, mükellefle birlikte oturan veya mükellef tarafından bakılan (nafaka verilenler, evlat edinilenler ile ana veya babasını kaybetmiş torunlardan mükellefle birlikte oturanlar dâhil) 18 yaşını veya tahsilde olup 25 yaşını doldurmamış çocukları ifade etmektedir. Eş tabiriyse, aralarında yasal evlilik bağı bulunan kişileri ifade eder. (Gelir Vergisi Sirküleri/85).Kira bankadan ödenmezse cezası nedir? Maliye, 2008’de ‘tüm işyeri kiralarının’ ve ‘500 TL üstü konut kiralarının’ bankadan veya PTT’den ödenmesini zorunlu kıldı (268 Seri No’lu Gelir Vergisi Genel Tebliği). Bu kurala uymayanlara kira bedelinin yüzde 5’i kadar (her bir işlem için) ceza öngörülmekte (ceza, özel usulsüzlük cezasından düşük olamıyor). 1 Temmuz 2017’den itibaren; haftalık, günlük veya benzeri şekilde ‘kısa süreli konut kiralamalarında da’ tutara bakılmaksızın ödemelerin bankadan veya PTT’den yapılması zorunluluğu geldi.YARIN: ‘İşyeri kira gelirlerini’ yine örneklerle ele alacağız… Hangi mülk sahiplerinin ne kadar iade alabileceğini tablo üzerinden örnekleyeceğiz.",2024-10-15 11:02:27
Gerçek giderler yoluyla vergi nasıl azalır?,https://www.hurriyet.com.tr/yazarlar/ahmet-karabiyik/gercek-giderler-yoluyla-vergi-nasil-azalir-40763356,"Mülk sahiplerinin kira gelirlerinden düştüğü götürü giderin oranı yüzde 25’den, yüzde 15’e düştü... Ve bu değişiklik 2018’de elde edilecek kira gelirleri beklenmeden, 2017 kira gelirleri için de geçerli hale geldi... (5 Aralık 2017’de Resmi Gazete’de yayımlanan 7061 sayılı yasa)Götürü giderde hesaplama çok basit; belgeye ihtiyaç duyulmadan, beyannamede direkt kira gelirinden düşülebiliyor... Ancak oranın yüzde 15’e düşürülmesiyle götürü giderin artık cazibesini kaybedeceği de çok açık. Gerçek giderlerde yüzdesel bir sınır yok. Gerçek gider belgelerinin toplamına bağlı olarak mülk sahipleri vergi hesabında -götürü gider yöntemine göre- daha az vergi de ödeyebilir. Hatta kira geliri kadar gerçek gideri olan mükellefler için vergi ödemesi de çıkmayacaktır...Bugün; ‘gerçek gider yönteminin püf noktalarını ve yasal kriterleri’ ele alıyoruz...Gerçek gider yöntemi kimler için avantajlı?Yüzde 15 götürü gidere göre, daha fazla indirilebilir gerçek gideri olan mülk sahipleri gerçek gider yöntemini seçip daha az vergi ödeyebilirler. Gerçek gider de; söz konusu belgelerin, beş yıl saklanarak olası incelemede de ibraz edilmesi gerekiyor. (2017 kira gelirleri için; 2022’nin sonuna kadar belgelerin saklanması gerekiyor.)Gerçek gider kabul edilen harcamalar neler?- Son beş yılda (2013 ve sonrasında)  konut alanlar, konut edinim bedelinin (tek bir konut için) yüzde 5’ni kira gelirinden düşebiliyor (GVK Md. 74/4). İşyeri kira gelirinin vergi hesabında, yüzde 5 giderden faydalanılamıyor.- Kiraya verilen gayrimenkul için borçlanılan kredinin (2017’de ödenen ) faizleri gelirden düşülebilir. (GVK Md. 74/4).- Emlak vergisi de dâhil olmak üzere taşınmazla ilgili olarak ödenen vergi, resim, harç ve şerefiyelerle belediyelere ödenen harcamalara katılma payları gider yazılabilir.- Konut kira geliri elde ederken, diğer taraftan kendisi de kira da oturanların ödedikleri kira bedelleri de (lojman kiraları dâhil) hesaplamada gider (-) olarak dikkate alınabiliyor. (GVK Md. 74/10).- Kiraya verilen taşınmaza ait sigorta giderleri.Gelir Vergisi Kanunu’nun 74. maddesinde sayılan diğer ‘gerçek giderleri’ de şöyle özetleyebiliriz:Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar,Kiraya verilen gayrimenkulle ilgili olarak ödenen para cezaları ve vergi cezaları ise gider olarak indirilemiyor.Gider belgesinin tümü düşülebiliyor mu?Konut kira geliri istisnasından faydalanan mülk sahipleri için gider belgelerinin tümü indirim konusu yapılamıyor. Konut kira gelirlerinde 3.900 liralık istisna düşüldükten sonra gider belgeleri vergi hesabında dikkate alınabiliyor. İndirime konu edilebilecek gider tutarı şu formülle hesaplanıyor.İndirilebilecek Gider  = İstisna Düşülmüş Kira Geliri x Toplam Gider / Toplam Kira Geliri.Örnek: Yıl boyunca 40.000 lira kira geliri elde eden vatandaşın belgeli gerçek gideri toplamı 30.000 lira ise (faiz gideri, bina bakım gideri...)  beyannamede düşebileceği gerçek gideri 27.075 lira olarak hesaplanır.İstisna düşülmüş kira geliri 36.100 iken (40.000 - 3.900) belgeli gerçek giderin hesabı ise: 27.075 (36.100 x 30.000 / 40.000) olarak hesaplanır. Bu durumda vergi matrahı ise 9.025 lira olacaktır. (Kira Geliri 40.000 - İstisna 3.900 - Gerçek Gider 27.075 = 9.025 lira)Ödenecek gelir vergisi de; vergiye tabi kazancın (9.025 TL) yüzde 15’i, yani 1.353,75 TL olarak hesaplanır.Hangi kazanca hangi oranda vergi hesaplanıyor?Yukarıdaki örnekte; indirim ve giderlerden sonra vergiye tabi kira geliri kazanç 13.000 liranın altında kaldığı için vergi oranı yüzde 15 olarak uygulandı. Daha yüksek kazançlar için vergi oranları sırasıyla yüzde 20, 27 ve son olarak yüzde 35’e yükseliyor.Amortisman gideri ve onarım gideri ayırımı nasıl yapılıyor?Gayrimenkulün maliyet bedeli (bilinmiyorsa emlak vergi değeri) üzerinden her yıl yüzde 2 oranında amortisman (yıpranma) gideri hesaplanabilir. Kiraya verilen taşınmaz için; kombi, ankastre fırın alımı, mutfak dolabı yenilenmesi gibi masraflar da binanın maliyetine eklenerek üzerinden yüzde 2 gider hesaplanabilir.Gayrimenkulün alımı sırasında ödenen banka kredisine ait dosya masrafı, eksper masrafı ve komisyon ödemeleri de, gayrimenkulün maliyetine ilave edilerek amortisman gideri hesaplanabilir.Kiraya verilen gayrimenkule yönelik ‘onarım masraflarının’ ise tamamı beyannamede dikkate alınabiliyor. (Konut kira gelirlerinde 3.900 liralık istisnaya isabet eden kısım ayrıca dikkate alınmalı.) Onarımdan kastedilen; eskiyen, kırılan, dökülen, yıkılan kısımların tamir veya yeniden yaptırılması... Onarım giderinin kira gelirinden indirilebilmesi için kiraya veren tarafından yapılmış olması ve gayrimenkulün iktisadi değerini artırıcı önem ve genişlikte olmaması da gerekmekte...Isı yalıtımı ve enerji tasarrufuna ilişkin harcamaların farkı var mı?Normalde ısı yalıtımı ve enerji tasarrufu sağlamaya yönelik yapılacak dış cephe mantolama gibi harcamalar gayrimenkulün iktisadi kıymetini artırıcı nitelikte olduğundan (onarım niteliğinde olmadığından) amortisman gideri (Yüzde 2) yazılması gerekir. Ancak 2016’da yapılan değişiklik (6745 Sayılı Yasa) sonrası, isteyen mükellefler bu türden ısı yalıtımı ve enerji tasarrufuna yönelik belgelerdeki masrafları amortisman gideri yerine direkt gider olarak hesaplamaya dahil edebiliyor.Gider fazlalığı ertesi yıl gelirinden düşülebilir mi?2017’de elde edilen kira gelirlerinden daha fazla gider varsa bu zarar ertesi yılın kira gelirinden (2019 Mart’da beyan edilecek) düşülebiliyor.Giderlerin fazlalığı dolayısıyla doğan zararlar, beş yılı geçmemek üzere gelecek yıllarda elde edilen kira gelirlerinden gider olarak düşülebilir.Yalnız, bu durumun iki istisnası var: - Sahibi bulundukları konutları kiraya verenlerin kira ile oturdukları konut veya lojmanların kira bedellerini indirim konusu yapmaları durumunda bir zarar doğması halinde, bu zararın gelecek yıllarda elde edilecek kira gelirinden indirim yapılması imkânı olmuyor. - Konut olarak kiraya verilen bir adet gayrimenkule ait hasılattan indirim konusu yapılan iktisap (edinim) bedelinin % 5’i oranındaki tutarın indirilemeyen kısmı da gider fazlalığı olarak dikkate alınamıyor.Yarın: Kira almasa da vergi ödemesi gerekenler var mı?",2024-10-15 11:02:30
Kira gelirini kimler beyan edecek?,https://www.hurriyet.com.tr/yazarlar/ahmet-karabiyik/kira-gelirini-kimler-beyan-edecek-40762151,"GEÇEN yıl ne kadar kira geliri elde ettiniz? Hangi tarihte, kiracınız kaç lira ödemişti? Hangi bankadaki hesabınıza yatırılmıştı bu kira bedelleri? Yatan para; konut kirası mı, işyeri kirası mı?Bu bilgilerin tümü Maliye’nin hafızasında. Hepsi sistemde görünüyor. Kira ödemelerinin büyük çoğunluğu bankalar üzerinden yapıldığından, kira geliri elde eden mülk sahiplerine ilişkin bu bilgiler Gelir İdaresi Başkanlığı’nın (GİB) sistemine otomatik akıyor. Bu bilgiler; yurdun dört bir yanında 2017 yılı içerisinde gerçekleşen kira ödeme işlemleri tek bir merkezde toplanarak elde ediliyor.Kira geliri elde eden mülk sahipleri, Maliye’nin internet sitesine kendileri eriştiklerinde de de bu bilgileri görebilir… Maliye’nin internet vergi dairesine ‘kimlik numarasıyla da’, ‘e devlet şifresiyle de’ girilebiliyor. (https://intvrg.gib.gov.tr/) ”Adıma yapılan Kira Ödemeleri” sekmesine tıkladığınızda geçen yıl hesabınıza ne kadar kira ödemesi yatmış görebilirsiniz. Peki, Maliye’nin kira gelirleriyle ilgili bu bilgileri hafızasında tutması ne demek? “Kira geliri beyan edilmezse Maliye’nin bunu sistemden rahatlıkla tespit edebiliyor olması” demek. E tabiatıyla Maliye tespit ettiğinde kira gelirinin vergisine ilaveten bir de vergi cezası olacak. Ayrıca süresinde beyanname verenler istisnadan yararlanıp daha az vergi ödeyebilirlerken, denetim sonrası beyanname verecekler istisnadan da yararlanamayacak.Kiraların bankadan ödenmesi zorunluluğu 2008 yılında başlamıştı. İşyeri kirası ödemelerinin tümü için, banka veya PTT vasıtasıyla mülk sahiplerine ödeme yapılması zorunlu. Konut kira ödemelerinde ise aylık 500 lirayı aştığında bu zorunluluk başlıyor. 1 Temmuz 2017’den itibaren de haftalık, günlük veya benzeri şekilde “kısa süreli konut kiralamalarında da” tutara bakılmaksızın ödemelerin bankadan veya PTT’den yapılması zorunluluğu geldi.Milyonlarca mülk sahibi için konu hassas... 2017’de elde edilen kira gelirlerinin beyan dönemi başladı… Ve ay bitmeden de (son tarih 26 Mart) beyan süresi doluyor. Hangi mülk sahipleri kira geliri olsa da beyanname vermeyecek? Hangi mülk sahipleri kira geliri elde etmese de vergi ödeyecek? Hangi mülk sahipleri vergi iadesi alabilecek? Vergi hesabında hangi masraflar gelirden düşülebilir? Çocukların okul masrafları ve sağlık masrafları kira gelirinden düşülebiliyor mu? Merak edilen, tereddüt edilen konuları, kira vergisinin püf noktalarını 5 gün boyunca ele alacağız.Bugün; kimlerin beyanname vermek zorunda olduğu, konut kira gelirindeki istisna sınırı, aylık kira bedeline göre ödenecek örnek vergi hesaplamaları, gerçek gider ve götürü gider ayırımı ile başlıyoruz...Hangi mülk sahipleri beyanname verecek?2017’de yıl boyunca 3.900 liraya kadar konut kirası elde edenler beyanname vermeyecek. Dolayısıyla vergi de ödemeyecekler. 3.900 liranın üstünde konut kira geliri olanlar mart ayında (1-26 Mart 2018) beyanname verecek. (GVK. Md.21)Götürü giderdeki oran değişikliği bu yıl için geçerli mi? Geçtiğimiz aralık ayında; yasa değişikliği yapılarak kira gelirinin vergi hesabı değiştirilmişti. Mülk sahiplerinin kira gelirlerinden direkt ve belgesiz olarak düşebildikleri ‘götürü giderin oranı yüzde 25’den yüzde 15’e’ düşürüldü…Ve hemen uygulamaya da geçti, 2017 kira gelirleri için, bu ay verilecek beyannamelerde yüzde 25 yerine, yüzde 15 götürü gider uygulanabilecek.Haliyle götürü gider tercihinde bulunan birçok mülk sahibi, artık ilave kırtasiye yükü getirse de ‘yaptıkları masrafları belgeleyip‘ herhangi bir sınır olmaksızın ‘gerçek gider’ yöntemini tercih edeceklerdir. Dolayısıyla vergi hesaplamasında yüzde 15 götürü gider yerine belgeli gerçek giderleri gelirlerinden düşeceklerdirÖdenecek vergiyi ‘götürü gider’ ne kadar azaltır?Basitçe hesaplama şöyle: Yıllık kira gelirinden, önce istisna (3.900 lira) ve -yasa değişikliği sonrası- yüzde 15 götürü gider düşülüyor, sonra vergi hesaplanıyor. Götürü giderde; 3.900 liralık istisna düşülmüş kira gelirinin yüzde 15’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Götürü gider yöntemini seçenler; aşağıdaki tablodan, elde edilen aylık-yıllık kira tutarına göre ne kadar vergi ödeyeceğini görebilirler. Beyanname verecek mükellefler iki farklı gider yönteminden birisini tercih edebiliyor; ‘götürü gider’ veya ‘gerçek gider’ (GVK Md. 74).Gerçek gider yöntemi kimler için avantajlı?Yüzde 15 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Gerçek giderler belgeli olarak vergi hesabında dikkate alınabildiğinden bu belgelerin beş yıl saklanarak olası denetimde ibraz edilmesi gerekiyor. (2017 kira gelirleri için 2022’nin sonuna kadar saklanmalı)BİR YILLIK KİRANIN BİR AYLIĞI VERGİ OLARAK MI ÖDENECEK? Aylık kira geliri 850 lira ile 1.050 lira arası olan konutlar için hesaplanan vergi, yaklaşık bir aylık kiraya denk gelmekte. Yani, bu aralıkta kira alanlar için ‘bir yıllık kiranın bir aylığı devlete ödenecek’ diyebiliriz. Örneğin ayda 1.000 lira kira geliri elde eden bir mülk sahibi için, 1.033 lira vergi ödemesi çıkmakta.Yarın: GERÇEK GİDERLER YOLUYLA VERGİ NASIL AZALIR?",2024-10-15 11:02:32
"Hangi patron vergi iadesi alacak, hangisi vergi ödeyecek?",https://www.hurriyet.com.tr/yazarlar/ahmet-karabiyik/hangi-patron-vergi-iadesi-alacak-hangisi-vergi-odeyecek-40755912,"Aslında pek de öyle değil.Patronun; huzur hakkı, ücret gibi şirketten bir alacağı yoksa, ticaret mevzuatına göre de, (vadesi geçmiş sermaye taahhüt borcu olmaması gibi...) vergi mevzuatına göre de (ilaveten şirkete faiz ödemesi gerekeceği gibi...) çeşitli kriterlere tabi para çekmek. Hatta ortağın çekeceği para; en tabi hakkı olan ‘kâr payı’ olsa dahi yine bir prosedüre tabi...Kâr elde edildiğinde de patronlar bu kârı hemen alamıyor. Öncelikle şirkete ortak olmayan ama kâra ortak olan devletin payını alması lazım. Şirket kâr elde ettiyse öncelikle devlet payını alır; kârın yüzde 20’si oranında. (7061 sayılı yasa ile bu oran 2018, 2019 ve 2020 yılları için yüzde 22 oranında uygulanacak.) Şirketler kârın yüzde 20’ni kurumlar vergisi olarak ayırdıktan sonra kalan kârı da hemen ortaklara dağıtamıyor. Kâr dağıtılmadan önce yüzde 15’de (ortak adına) gelir vergisi hesaplanmak zorunda. (Ticaret Kanunu hükümlerinin ve şirket ana sözleşmesinin de, kâr dağıtımı sırasında ayrıca dikkate alınması gerekir.)Yani patronlar; yıl içinde şirketleri kâr elde etsin diye çaba sarf etseler ve bu çabanın ardından başarıp kâr elde etseler bile şirketin kasasındaki-bankasındaki paraya hemen dokunamıyorlar. Öncelikle elde edilen kârdan iki kalem vergilendirme yapılması gerekiyor, sonrasında ancak kâr payı elde edilebiliyor...Kurumlar vergisi (yüzde 20) ve gelir vergisi (yüzde 15) hesaplandıktan sonra vergilendirme bitiyor mu peki? Ortaklık payları karşılığı alınan kâr için  (2017 için, 60 bin lirayı aşıyorsa) ayrıca şahsen gelir vergisi beyanında da (1-25 Mart)  bulunulması gerekiyor.Beyannamedeki hesaplamalar sonucunda ise; ‘bazı patronlar vergi ödeyecek’, ‘bazı patronlarsa vergi iadesi alacaklar’. Şimdi hangi patronun vergi ödeyeceğine, hangi patronun iade alacağına bakalım...KİMLER VERGİ İADESİ ALACAK2017 yılında elde ettiği temettü ve kâr payı tutarı 60 bin TL’yi aşmayanlar beyanname vermeyecek. Vergiye tabi gelir 60 bin lirayı geçiyorsa mart ayında (1-25 Mart) şahsen beyanname verilmesi gerekiyor. (GVK Md. 86/1-c) Beyannameye gelir olarak kârın (temettünün) yarısı dahil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor/düşülüyor. Kesinti yoluyla ödenen (yüzde 15) verginin, hesaplanan gelir vergisinden yüksek olduğu durumda vergi iadesi de söz konusu olabiliyor.Örneğin; ortağı olduğu şirketten, 2017’de 100 bin lira kâr payı elde eden ortak, mart ayında beyanname verdiğinde vergi ödemek bir yana, 4.250 lira da vergi iadesi alabilecek. İade çıkmasının nedeni; kâr payı ortağa ödenmeden önce şirketin geçen yıl 15 bin lira vergi kesintisi yapıp vergi dairesine ödemiş olması... 100 bin lira kâr payı için; verilecek beyannamede ilk başta 10 bin 750 lira vergi hesaplansa da, yıl içinde kesinti yoluyla ödenen verginin daha yüksek (15 bin lira) olmasından dolayı, aradaki fark (15.000-10.750=4.250 lira) vergi iadesi olarak beyanname veren ortağa ödenir.Yurtdışında ikamet edenlerin Türkiye’de elde ettikleri kâr payı ya da temettü gelirleri için tutarı ne kadar olursa olsun beyanname vermeleri gerekmediğini de ayrıca belirtelim...",2024-10-15 11:02:33
Barcelona’ya ödenecek 57 milyon Euro gider yazılabilecek mi?,https://www.hurriyet.com.tr/yazarlar/ahmet-karabiyik/barcelonaya-odenecek-57-milyon-euro-gider-yazilabilecek-mi-40748521,"Tanıtımın, reklamın bir mecrası daha var... Spor kulüplerinin formalarında, statlarında şirketlerin ürünlerine-markalarına yer verilerek tanıtım yapılıyor. Spor kulüpleri de, reklam verenlerden yüklü gelirler elde ediyor böylece. En son; dünya devi Barcelona’yla, Beko yeni bir anlaşma yaptı. Beko, Barcelona’nın antrenman tişörtlerinde de yer alacak. Beko ayrıca Barcelona’nın ana sponsorları arasına da dâhil oldu. Dört yıldır Barcelona formalarının sol kolunda yer alan Beko, her yıl kulübe 10 milyon Euro ödüyordu. Şimdi bu anlaşmayı antrenman tişörtleri yoluyla daha da büyüttü ve her yıl ödeyeceği tutar da yıllık 19 milyon Euro’ya yükseldi. Üç yıl için bu tutar 57 milyon Euro’yu buluyor.Futbol aracılığıyla tanıtıma ayrılan bütçeler devasa... Ödemeyi yapan şirketler için finansal yönü gibi, vergisel yönü de önemli...Vergisel olarak şirketler için kritik sorular şunlar: Kulüplere tanıtım için, reklam için ödenen bedeller, şirketlerin gelirlerinden düşebiliyor mu, gider yazabiliyor mu? Harcanan milyon Euro’lar ödenecek vergiyi azaltıyor mu? Maliye ne diyor bu türden harcamalara?Vergi kanunları; şirketlerin, ‘sponsorluk harcamalarının yarısının’ (amatör spor dalları için tamamı), kazançtan indirilebileceğini ‘reklam harcamalarının ise tamamının’ gider yazılabileceğini öngörüyor. Bu durumda yapılan harcamanın, sponsorluk harcaması mı, tanıtım-reklam harcaması mı olduğunun netleşmesi önem arz ediyor.Detaylarına aşağıda yer verdik. Kısaca bu  ayrımı şöyle özetleyebiliriz: Harcama eğer ticari kazancın elde edilmesi ile doğrudan ilişkili olmayan veya ilişkisi ölçülemeyen, sosyal amacı öne çıkan türden ise sponsorluk harcamasıdır. Sporcuların; bonservis bedelleri, spor malzemeleri, seyahat ve ikamet giderleri, müsabaka sonucuna göre ödenen primler gibi... Yok eğer, ticari kazancın elde edilmesi ile doğrudan ilişkili ise reklam harcamasıdır. Spor sahalarına, spor giysilerinin üzerine yazılı olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi...SPONSORLUK VE REKLAM HARCAMASI AYRIMIŞirketlerin profesyonel spor dalları için yaptıkları ‘sponsorluk harcamalarının’ yarısı ancak gider yazılabiliyor. (Amatör spor dalları için tamamı). ‘Reklam harcamalarının’ ise tamamı gider yazılabiliyor. ( 1 seri no.lu Kurumlar Vergisi Genel Tebliğinin, “10.3.1. Sponsorluk harcamaları” başlıklı bölümü) Dolayısıyla spor kulüplerine ödeme yapan şirketlerin, mevzuatta yer alan aşağıda belirttiğimiz kriterlere göre konuyu değerlendirmelerinde yarar var.  SPONSORLUK HARCAMASI SAYILANLAR - Resmi spor organizasyonları için yapılan saha, salon veya tesis kira bedelleri,- Sporcuların iaşe, seyahat ve ikamet giderleri,- Spor malzemesi bedeli,- Gençlik ve Spor Genel Müdürlüğünün uygun göreceği spor tesisleri için yapılan ayni ve nakdi harcamalar,- Sporcuların transfer edilmesini sağlayacak bonservis bedelleri,- Spor müsabakaları sonucuna göre sporculara veya spor adamlarına prim mahiyetinde ayni ve nakdi ödemeler,gibi harcamalar sponsorluk harcaması olarak değerlendiriliyor.  REKLAM HARCAMASI SAYILANLAR Spor sahalarına, sporcuların veya diğer ilgililerin spor giysilerinin ya da spor araç ve gereçlerinin üzerine yazılı veya elektronik sinyaller yardımıyla sanal olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi doğrudan ticari fayda sağlayan ve kurumun tanıtımını amaçlayan harcamalar ise reklam harcaması olarak değerlendiriliyor.Ayrıca, sponsorluk faaliyetinin yanında reklam ve tanıtım amacını da içeren işlemler nedeniyle yapılan harcamaların, sözleşmede belirtilmek ve emsaline uygun olmak şartıyla, reklam ve sponsorluk harcamaları olarak ayrıştırılabilmesi mümkün. Örneğin, bir kurumun, bir kulübe bonservis bedelini karşılayarak transfer ettiği bir sporcuyu aynı zamanda şirketin veya ürünlerinin tanıtımına yönelik reklamlarda kullanması halinde, reklam faaliyetine ilişkin harcamalar, bonservis bedelinden sözleşmede belirtilmek ve emsallerine uygun olmak şartıyla ayrıştırılabilecek ve reklam gideri olarak dikkate alınabilecektir.",2024-10-15 11:02:36
Kaçakçının aracını ‘dozerle ezme’ ve ‘hapis’ cezası,https://www.hurriyet.com.tr/yazarlar/ahmet-karabiyik/kacakcinin-aracini-dozerle-ezme-ve-hapis-cezasi-40741175,"Değerli arabaları satıp gelir de elde etmek varken, belli ki öncelikle “âleme ibret olsun” mesajı vermek, “kaçakçılara gözdağı” vermek amaçlanmış. Bu ceza yönteminin, ‘dozerle arabaları imha etmenin’ caydırıcı etkisi Filipinler’de ölçülecektir. Biz şimdi ülkemizdeki vergi mevzuatına göz atalım... Bakalım vergi kaçakçılığında hangi cezalar uygulanıyor?Konu hassas... Vergi kaybı tespit edildiğinde parasal ceza da var, kaçakçılık suçu tespit edildiğinde hapis cezası da var. Önce hürriyeti bağlayan, ‘hapis cezası’ yaptırımı olan suçlara bakalım. Vergi Usul Kanunu’nda (VUK) kaçakçılık suçu için süre bakımından üç farklı hapis cezası öngörülüyor. (Md.359)HAPİS CEZASIa- 18 aydan 3 yıla kadar hapis cezası1- Defter ve kayıtlarda hesap ve muhasebe hileleri yapanlar, gerçek olmayan veya kayda konu işlemlerle ilgisi bulunmayan kişiler adına hesap açanlar veya defterlere kaydı gereken hesap ve işlemleri vergi matrahının azalması sonucunu doğuracak şekilde tamamen veya kısmen başka defter, belge veya diğer kayıt ortamlarına kaydedenler,2- Defter, kayıt ve belgeleri tahrif edenler veya gizleyenler veya muhteviyatı itibariyle yanıltıcı belge düzenleyenler veya bu belgeleri kullananlar, hakkında on sekiz aydan üç yıla kadar hapis cezasına hükmolunur. (VUK Md. 359/a) b- 3 yıldan 5 yıla kadar hapis cezası:Defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler veya bu belgeleri kullananlar, üç yıldan beş yıla kadar hapis cezası ile cezalandırılır. (VUK Md. 359/b) c- 2 yıldan 5 yıla kadar hapis cezası:Maliye Bakanlığı ile anlaşması bulunan kişilerin basabileceği belgeleri, Bakanlık ile anlaşması olmadığı halde basanlar veya bilerek kullananlar iki yıldan beş yıla kadar hapis cezası ile cezalandırılır. (VUK Md. 359/c)Saydığımız bu fiillerle vergi kaybına sebebiyet verilmesi halinde ‘verginin üç katı kadar’ parasal vergi ziyaı (kaybı) cezası da ayrıca uygulanıyor. Para cezası uygulanan işlemler:- Mükellefin veya sorumlunun vergilendirme ile ilgili ödevlerini zamanında yerine getirmemesi veya eksik yerine getirmesi yüzünden vergi zamanında tahakkuk ettirilmediğinde veya eksik tahakkuk ettirildiğinde,- Şahsi, medeni haller veya aile durumu hakkında gerçeğe aykırı beyanlar ile veya sair (diğer) suretlerle verginin noksan tahakkuk ettirilmesine veya haksız yere geri verilmesine sebebiyet verildiğinde,vergi ziyaı (kaybı) oluşur. Mükellef veya sorumlu hakkında kayba uğratılan ‘verginin bir katı tutarında’ vergi ziyaı cezası kesilir. (VUK Md. 344)İÇİNDE NELER VARVergilerde çok sayıda düzenleme içeren önceki torbada, büyük çoğunlukla mükelleflerin vergi yükünü arttıran maddeler vardı. (5 Aralık 2017 tarihli Resmi Gazete’ de yayımlanan 7061 sayılı yasa) Kurumlar vergisinin oranı -üç yıl için- yüzde 20’den 22’ye çıkarıldı, otomobillerde MTV yükü arttırıldı, gazozlara, enerji içeceklerine yüzde 10 ÖTV getirildi, kira gelirlerinde götürü giderin oranı yüzde 25’den, yüzde 15’e düşürüldü...Bu kez (ocak sonunda ve şubat başında), meclise üç torba yasa tasarısı daha geldi: “Yatırım Ortamının İyileştirilmesi Amacıyla İcra ve İflas Kanunu ve Bazı Kanunlarda Değişiklik Yapılması Hakkında Kanun Tasarısı”, “Yatırım Ortamının İyileştirilmesi Amacıyla Bazı Kanunlarda Değişiklik Yapılmasına Dair Kanun Tasarısı” ve “Vergi Kanunları İle Bazı KHK’larda Değişiklik Yapılması Hakkında Kanun Tasarısı”. Torbalardan ikisinin adından da anlaşılacağı üzere ‘yatırım ortamının iyileştirilmesi’ amaçlanıyor. Diğer üçüncü torbada da çoğunlukla yine vatandaşın ve işletmelerin vergi yükünü azaltmaya ve işlemlerini kolaylaştırmaya yönelik maddeler mevcut.16 yaş üzeri araçlar için 10 bin liraya kadar ÖTV (hurda) indirimi sağlanıyor. Otomotiv sektöründe hoparlör, radyo, navigasyon cihazı, monitör gibi mallar için ödenen ÖTV’nin imalatçılara iade edilmesi sağlanıyor. Yeni makine teçhizat alımlarında KDV istisnası ve amortisman giderinde artırım imkanı, amatör sporculara devlet desteği, yurtdışından Türkiye’ye gelen sermaye için kur değerlemesine tabi tutulmama imkanı gibi avantajlar sağlanıyor.Çalışma yaşamına yönelik de teşvikler var: 100 liralık asgari ücret desteğinin 2018’de de devamı sağlanıyor, asgari ücretlinin vergi oranı ilk dilimde (yüzde 15) sabitleniyor, yeni işe alınan çalışanlara vergi ve sigorta primi teşviki sağlanıyor, çalışanlara sağlanacak kreş imkânı için gelir vergisi istisnası sağlanıyor...Yasa tasarısına mecliste son halinin verilmesi ve sonrasında Cumhurbaşkanı onayı ve resmi gazetede yayımlanmasıyla ilgili düzenlemeler hayata da geçecektir. Yeni düzenlemelerin; vatandaşa ve işletmelere etkilerini yasanın yayımlanması sonrasında ayrıca ele alacağız. Torba yasa tasarısının hali hazırdaki tüm maddeleri ve Maliye Bakanlığı’nın tasarı hakkındaki açıklamaları www.vergidoktoru.com.tr  internet adresinden görülebilir.",2024-10-15 11:02:38
"Okula mı, spora mı devam edeceksin? Birini seç!",https://www.hurriyet.com.tr/yazarlar/ahmet-karabiyik/okula-mi-spora-mi-devam-edeceksin-birini-sec-40733634,"15 yaşındaki Başar Oktar’a ait bu sözler. Buz pateninde 40’dan fazla madalya almış genç bir sporcu...“Boks ve okul ikisi birlikte gitmeyecekti. Ben boksa öncelik verdim. İkisine zaman ayırmak imkânsızdı. Okuldan çıkıyorum, dört buçukta antrenmana gidiyor ve sonrasında inanılmaz yoruluyordum. Sonra ders çalışmam zaten çok zordu. Üniversiteye hazırlanamadım...”Bu sözler de 18 yaşındaki Tuğrulhan Erdemir’e ait. Boksta; Yıldızlar, Gençler Dünya ve Gençler Avrupa Şampiyonu Tuğrulhan.Amatör spor branşlarına verilmesi düşünülen devlet desteğine ilişkin haberi okuyunca, bu iki genç sporcumuzun açıklamalarını da hatırladım... Amatör spora verilmesi düşünülen yeni devlet desteğine göz atalım önce... Maliye Bakanı Naci Ağbal açıkladı: Maliye, kulüplere amatör spor branşlarında kullanmak üzere ödeme yapacak. Kulüplerin ödedikleri ücret-gelir vergisi stopajını, koşullu olarak tekrar kulüplere beş iş günü içerisinde geri ödeyecek (vergi iadesi yapılacak). Kulüpler bu aldıkları vergi iadesini, amatör branşların harcamalarında kullanacak. Maliye Bakanlığı ve Gençlik ve Spor Bakanlığı kulüplerin devletten sağladıkları bu kaynağın amacına uygun kullanılıp kullanılmadığını denetleyecek. İlgili yasa tasarısı şu an Meclis’e de gelmiş durumda. (Torba Yasa Tasarısı ile, 3289 sayılı Spor Genel Müdürlüğü’nün Teşkilat ve Görevleri Hakkında Kanuna eklenecek EK 12. Madde)Maliye Bakanlığı’nın Gençlik ve Spor Bakanlığı ile beraber geliştirdiği model, kulüplerce amacına uygun kullanıldığında kuşkusuz amatör branşların gelişmesine katkı verecek ve dolayısıyla topluma geri dönüşü olacaktır...Peki, bu devlet desteği daha kapsamlı ele alınamaz mı? Amatör spor branşlarına maddi desteğin yanında, eğitim desteği de verilemez mi?  Destekten kastımız; maddi değil, okulu ve sporu bir arada yürütmeleri için gençlere imkânlar sağlanması... Hazır hükümetin gündemine amatör spor branşları gelmişken Başar ve Tuğrulhan’a da kulak verilemez mi?Konu daha kapsamlı ele alındığında aslında Milli Eğitim Bakanlığı’nın devreye girmesi gerekecek... Başarılı genç sporcularımızın açıklamaları ortada... “Okulu ve sporu birlikte yürütmek neredeyse imkânsız” diyorlar. Milyonlarca öğrencisi olan ülkenin milyonlarca sporcusu da var demektir. “Okul mu, spor mu?” sorusuna, gençlerin gönül rahatlığıyla “ikisi de” cevabını verebilmeleri gerekir.Gençlik ve Spor Bakanlığı ve Milli Eğitim Bakanlığı yetkilileri; sporcuları, kulüpleri, federasyonları, akademisyenleri dinleyerek “okulun ve sporun birbirine engel olduğu değil, birbirini tamamladığı” modeller ortaya koymalı. Başar ve Tuğrulhan, zaten kendi yaşamlarından yola çıkarak kayıplarını, zorluklarını, durumun vahametini ortaya koymuş. Bu iki gencimizden başlayarak, amatör sporcuların “okul ya da spordan” yalnız birini tercih etme zorunlukları engellenmeli.Kariyer mi, çocuk mu? İkisi de...Genç sporcuların yaşadığı ikilemin benzerini birçok anne de yaşamıştır... Çalışan kadınlar, anne olduktan sonra “Kariyer mi, çocuk mu?” sorusuna “her ikisi de” cevabını vermekte zorlanıyordu... Bu konuda yasal düzenleme yapılarak çalışan annelere önemli kolaylıklar sağlandı. (İş Yasası Md.13 veAnalık İzni Veya Ücretsiz İzin Sonrası Yapılacak Kısmi Süreli Çalışmalar Hakkında Yönetmelik-8 Kasım 2016 tarihli Resmi Gazete-)   Çalışan anneler; bebeği ilkokul çağına gelene kadar, işyerlerinde ‘kısmi süreli’ çalışabiliyor artık. Kısmi süreliden kastedilen: Ya haftanın tüm iş günlerinde belirli saatlerde çalışılacak ya da haftanın bazı günleri çalışılıp bazı günleri ise çalışılmayacak. (Tam süreli çalışmanın üçte iki oranına kadar yapılan çalışma)Sporcu gençlerimizin yaşadığı “okula mı, spora mı devam edeceğim” ikilemi, bana çalışan annelerin “kariyer mi çocuk mu?” ikilemini de hatırlattı. Dileriz; çalışan annelere getirilen yasal güvence ve kolaylıklar, öğrenci sporculara getirilmesini önerdiğimiz güvence ve kolaylıklara da örnek olur.",2024-10-15 11:02:42
Şirketlerin nakde dönmeyen alacağı devreden KDV,https://www.hurriyet.com.tr/yazarlar/ahmet-karabiyik/sirketlerin-nakde-donmeyen-alacagi-devreden-kdv-40726577,"Amaca ulaşmak için faaliyet gösterilirken belirli aralıklarla mali durumun fotoğrafı da (bilanço) çekilir. Fotoğrafın sol tarafı - bilançonun aktifi- şirketin artı değerlerini, varlıklarını gösterir: Şirketlerin kasasındaki veya bankadaki parası, alacakları, alacak çekleri ve senetleri... Otomobilleri,  binası, makine ve teçhizatları... (Fotoğrafın sağ üstünde - bilançonun pasifinde- ise şirketin tedarikçilerine, bankalara ve devlete olan borçları, yani zorunlu yükümlülükleri yer alır. Sağ alt tarafında ise sermaye ve kar/zararı gibi kalemleri yer alır.) Fotoğrafın sol tarafında; yani varlıklar arasında yer alan bir kalem var ki, pek de bulunduğu yere uygun bir karaktere sahip değilken yine de zorunlu olarak bilançonun aktifinde yer alır. Bu kalem aslında “alacak” ama neredeyse hiç bir zaman nakde dönmeyen bir alacak. Bilançonun aktifinde bulunmasına rağmen, şirket için pek de artı değer ifade etmeyen bir kalem. “Devreden KDV’den” bahsediyorum...Birçok şirketin; özellikle yatırım yapan, fabrika-bina yapan, makine teçhizatla üretim veya büyük ticari işletmeler kuran veya işletmesini yenileyen işletmeler için geçerli bu durum... Devreden KDV olarak bilançolarda yer alan bu yüklü tutarlar aslında şirketlerin devletten alacağı. Maliye Bakanı  Naci Ağbal, iki gün önce “devreden KDV’nin şirketlere ödeneceğine dair” açıklama yaptı. Yasa değişikliğine ilişkin hazırlıkların yapıldığını birkaç aya kadar da Meclis’e geleceğini söyledi. Uygulamanın nasıl olacağına ilişkin bazı ipuçları da verdi, “Artık işletmeler yüklendikleri KDV’yi kısa bir süre içinde alabilecek. Bu süreyi mali imkânlarımızla uyumlu bir şekilde belirleyeceğiz. 1 ay, 6 ay, 12 ay olur. Bu, sektörlere göre farklılaştırılabilir. Artık yüklenilen KDV’den, geri alınamayanların devlet tarafından iade edilmesine başlanacak” dedi.DEVREDEN KDV NASIL OLUŞUYOR?Hemen her türlü satışta şirketler, müşterilerinden KDV tahsil eder. Tedarikçilerine ise KDV öder; aldıkları mal veya hizmetlerin bedeline ilaveten. Her ay için; müşterilerden alınan KDV ile tedarikçilere ödenen KDV arasındaki fark, ertesi ay şirketler tarafından Maliye’ye ödenir. (Tahsil KDV’nin, ödenen KDV’den fazla olduğu durumda). Tersi durumda ise; yani tedarikçiye ödenen KDV’nin, tahsil edilen KDV’den fazla olduğu durumda ise devreden KDV oluşur, devreden KDV kadar şirketler devletten alacaklı hale gelir.Birinci durumda; yani devlet alacaklı ise parasını ertesi ay şirketten ister. İkinci durumda; yani devlet borçlu ise (devreden KDV varsa) devlet borcunu ödemez... Neden böyle? Çünkü mevzuat öyle diyor... Şimdi, Maliye Bakanlığı artık devir KDV tutarlarının şirketlere ödeneceğini belirtti...İhracatçı firmalar; dış piyasaya satışlarında KDV tahsil etmediğinden, ihracata konu ürünler için yüklenilen KDV kadar (devreden KDV’nin içinden ilgili kısmını) iade alma imkânları mevcut. Ancak onlar da; iade süresi ve bürokrasi konusunda sıkıntılılar, yeni düzenlemeden ihracatçılar da iade KDV işlemlerini kolaylaştıran sonuçlar beklemekte...Yeni yasal düzenlemenin Resmi Gazete’de yayımlanması sonrasında, daha kapsamlı olarak “şirketlerin devreden KDV’yi nasıl tahsil edebileceğini” tekrar ele alacağız...",2024-10-15 11:02:44
Hangi çalışanların maaşı azalacak?,https://www.hurriyet.com.tr/yazarlar/ahmet-karabiyik/hangi-calisanlarin-maasi-azalacak-40719723,"“Yeni yılda çalışanların ücretlerine ne kadar zam yapılacak?” sorusunun cevabı aranıyor. Şirketlerin geçen yılki mali performansıyla beraber; bir yandan enflasyon oranına bakılacak, diğer yandan çalışanların performans ölçümleri değerlendirilecek... Ocak ayının kalan bu son bir haftası içerisinde birçok işletmede; çalışanların yeni yıl ücretleri kesinleşecek...Bu ücret zammı yapıldıktan sonra; çalışan da, işveren de, bu kez ocak ayı ücret değerlerinin yıl içi değişimini merak edecektir...Çalışan “Ocak ayı tamam da, haziranda, eylülde, hatta aralık ayında benim net maaşım değişecek mi, değişecekse ne kadar azalacak?” diyecektir.İşveren de benzer şekilde “Ocak ayı tamam da, haziranda, eylülde, hatta yılsonunda benim işveren maliyetim değişecek mi, değişecekse ne kadar artacak?” diyecektir.İşte bu soruların cevaplarını hem çalışan için hem işveren için ele alıyoruz...Ücret konusu önemli... Çalışanların büyük çoğunluğu için ücret, aile bütçelerinin ‘tek gelir kalemi’... İşverenler içinse bütçelerinin önemli bir gider kalemi...Dolayısıyla çalışan için de, işveren için de ocak ayı ücret değerleri kadar, ilerleyen aylardaki ücret değerlerinin de şimdiden bilinmesi önemli.Brüt ücret üzerinden maaş ödemesi yapan işyerlerinde, yıl içi net ücrette azalma olması kaçınılmaz... Birçok kurumsal işletme, çalışanlarının maaşlarını brüt olarak belirliyor. Yıl içinde hep aynı brüt üzerinden maaş hesabı yapılıyor. İşveren olarak her ay aynı maliyete ( 1- net maaş, 2-vergiler, 3- sigorta prim kesintileri)  katlanıyorlar. Ancak ‘bu üç kalemin toplamı’ yıl içinde değişmese de, net maaş azalıp, maaştan kesilen vergi ise artabiliyor. Yıl içinde vergi oranının yüzde 15’den başlayıp, yüzde 20, 27 ve yüzde 35’e çıkmasından kaynaklı olarak... (Oran artışları; sırasıyla -yıl içi toplam vergi matrahı- 14 bin 800 lirayı aştığında, 34 bin lirayı aştığında ve son olarak 120 bin lirayı aştığı andan itibaren oran artışları gerçekleşecek.)Çalışanların maaşı brüt üzerinden belirlenmişse; yıl içinde işveren açısından toplam maliyette bir değişiklik olmasa da, çalışanın net maaşı azalıp, ücret üzerinden hesaplanan vergi ise artabiliyor.Tablo 1’ de yer alan örnek ücretler üzerinden; hangi brüt ücrete sahip çalışanın, yıl içinde net maaşının ne kadar azaldığı görülebilir.Örneğin; 3 bin 500 lira brüt ücreti olan bir çalışan, ocak maaşı olarak 2 bin 654 lirayı hesabında görebilecekken, mayıs, haziran ve aralık aylarında ise hesabına daha az maaş yattığını görecektir. Net maaşının mayısta 2 bin 650 lira, haziranda 2 bin 505 lira ve aralıkta ise 2.386 liraya düştüğünü görecektir. Yılın başı ile yılın sonu arasında çalışanın net maaşı arasında 267.75 lira fark-azalma oluşmaktadır. NET ÜCRET ALANLARDA AZALMA ENDİŞESİ YOKİşyerlerinin büyük çoğunluğunda ücretler net üzerinden hesaplanmakta ve bu işyerlerinde çalışanlar için “yıl içinde maaşım ne kadar azalabilir?” kaygısı söz konusu olmuyor... Ocak ayında net maaş ne kadarsa, haziranda da, eylülde de hep aynı maaş çalışanların banka hesaplarına yatırılıyor. Yıl içinde çalışanların ücretlerinin gelir vergisi oranı ve vergi tutarı değişse-artsa bile, bu artış çalışanın net maaşını etkilemiyor, işveren bu vergi artışını üstleniyor. Bu işyerlerinde; yılın ilerleyen aylarında işverenler Maliye’ye ücretler üzerinden daha yüksek tutarda gelir vergisi öderler... Dolayısıyla işverenin ücret maliyetleri yıl içinde ocak ayına göre artış gösterir.Örneğin; 3 bin lira net ücreti olan bir çalışan için, işveren ocak ayında 4 bin 680 lira maliyet üstlenecekken, yıl için de bu maliyet dört kez kademeli olarak artarak yılın sonunda 5 bin 459 liraya yükselecektir. Tablo 2’de görülebilir; 3 bin lira net ücret için ocak ayına göre; mayısta, haziranda, ekimde ve kasım ayında yüklenilecek işveren maliyeti dört kez artırıma tabi olacaktır.Net maaşın 12 ay boyunca aynı kalması için; işverenin her bir çalışan için ödediği vergi ilerleyen aylarda artacaktır. Artışın nedeni; yılın başında ücreti üzerinden yüzde 15 vergi hesaplanan bir çalışan için, ilerleyen aylarda yüzde 20, 27 ve yüzde 35’e kadar varan oranlarda vergi hesaplanma zorunluluğu...Gerek brüt ücret üzerinden maaş hesaplanan çalışanlar için net maaşın yıl içinde ne kadar azalacağını, gerek net ücret üzerinden maaş hesaplanan işyerleri için işveren maliyetinin yıl içinde ne kadar artacağına dair daha düşük-daha yüksek ücret örnekleri http://vergidoktoru.com.tr internet adresinden görülebilir. SON 24 SAATTE YAŞANANLAR",2024-10-15 11:02:46
2018’de alın terinden ve mirastan ne kadar vergi alınacak?,https://www.hurriyet.com.tr/yazarlar/ahmet-karabiyik/2018de-alin-terinden-ve-mirastan-ne-kadar-vergi-alinacak-40712243,"Alın teri ile olsun, miras yoluyla olsun her iki kazanımın ortak yönü ise ikisinin de vergiye tabi olması...Yeni yıl için yeni vergi tarifeleri açıklandı... Alın teri ile ücret kazancı elde edenler de, miras yoluyla kazanç elde edenler de vergilerini, 2018 yılında yeni tarifeye göre ödeyecekler.Önce alın teri- ücret kazançları için geçerli tarifeye göz atalım.Yıl içinde elde edilen ücret gelirinin (vergi matrahının) büyüklüğüne göre değişen ve artan oranlı vergi hesaplanıyor. Vergi oranları yüzde 15’den başlayıp, yüzde 20, yüzde 27 ve son olarak yüzde 35 oranına kadar çıkıyor. (Gelir Vergisi Genel Tebliği Seri No: 302)Vergi matrahı 14 bin 800 lirayı bulana kadar, yüzde 15 oranında vergi ödenecek. Yıl içinde ne zaman bu tutarın (14. 800 lira) üzerine çıkılırsa, aşan kısım için yüzde 20 oranında vergi hesaplanacak.  (Ki asgari ücretli bir çalışan için yüzde 20 oranında vergileme eylül ayında başlıyor. Asgari ücretin vergisindeki yıl içi değişimin detayları 3 Ocak 2018 tarihli yazımızda yer almakta.) Daha sonra 34 bin liraya kadar bu oran (yüzde 20) geçerli iken, 34 bin lirayı geçtiği andan itibaren yüzde 27 ve son olarak 120 bin lirayı geçtiği andan itibaren ise yüzde 35 oranında vergi hesaplanacak. (Tablo 1)Vergi matrahına; brüt ücretten, sigorta primi ve işsizlik sigortası primi çalışan payları düşülerek (ve varsa özel sağlık, hayat sigortası primi gibi indirimler) düşüldükten sonra ulaşılıyor.VERGİDEN İŞVEREN SORUMLUÜcret üzerinden; vergi, sigorta primi ve net maaş hesaplamaları yapılarak ardından Maliye ve SGK’ya bildirimde bulunulur ve son olarak vergi ve sigorta primleri ödenir. Bu sürecin tüm sorumluluğu işverenlerde...Net maaş üzerinden anlaşılan işyerlerinde; vergideki yıl içi değişimler-artışlar çalışanları etkilemez, her ay aynı net ücret, değişmeden çalışanların banka hesabına yatar. Yıl içi ücret üzerindeki olası vergi artışları, net maaş değişmeksizin işverence yüklenilir.Brüt maaş üzerinden anlaşılan işyerlerinde ise;  vergideki yıl içi değişimler-artışlar, çalışanın net maaşını azaltır, bir ay öncesine göre daha az maaş, çalışanın banka hesabına yatar. Yıl içindeki vergi artışından dolayı işveren maliyeti hesabında bir değişiklik-artış yaşanmaz. Mirasçılar ne kadar vergi ödeyecek?Miras yoluyla edinilen varlıklar üzerinden ödenecek Veraset ve İntikal Vergisi (VİV) tarifesi ve istisna tutarları da açıklandı. (VİV Kanunu Genel Tebliği, Seri No: 49)Önce mirasa ilişkin süreci ve yükümlülükleri özetleyelim. Sonrasında da hangi değer için ne kadar vergi ödenmesi gerektiğine bakalım.Veraset yoluyla intikal eden varlıkların değeri, istisna haddinin altında kalsa dahi beyanname verilmesi gerekiyor. Muristen mirasçılara veraset yoluyla hiçbir mal intikal etmediği takdirde durumun bir dilekçe ile ilgili vergi dairesine bildirilmesi halinde VİV beyannamesi verilmesi gerekmiyor.Ölüm halinde, mirasçıların dört ay içinde “veraset ve intikal vergisi” beyannamesi vermeleri gerekiyor. Beyannamedeki hesaplama sonucu “veraset ve intikal vergisi” ödenir veya yalnızca beyanname vermekle yetinilir, vergi ödemesi çıkmaz. Hesaplamada; öncelikle istisnalar düşülüyor, istisnalardan sonra kalan tutar üzerinden vergi hesaplanıyor.Evlatlıklar dâhil, füruğ (altsoy) ve eşten her birine isabet eden miras hisselerinde 2018 için 202.154 lirası istisna. Füruğ bulunmaması halinde eşe isabet eden miras hissesinde istisna ise 2018 için 404.556 lira (VİV Md. 4/b).Vergi oranları yüzde 1’den başlayıp, varlıkların değerinin artmasıyla birlikte yüzde 3, yüzde 5, yüzde 7 ve yüzde 10’a kadar yükseliyor (VİV Md. 16).",2024-10-15 11:02:49
Kıvanç Tatlıtuğ’un vergi ihtilafı,https://www.hurriyet.com.tr/yazarlar/ahmet-karabiyik/kivanc-tatlitugun-vergi-ihtilafi-40704978,"Dileriz en kısa sürede sonuca ulaşılır; mağduriyet giderilir, suç varsa suçlusu cezalandırılır.Diğer yandan meslek mevzuatı açısından da değerlendirilecektir konu... Anlaşılan; olayda adı geçen muhasebeci, 3568 sayılı yasaya (Serbest Muhasebeci Mali Müşavirlik ve Yeminli Mali Müşavirlik Kanunu) göre ruhsat sahibi... Yani, Serbest Muhasebeci Mali Müşavir (SMMM).3568 sayılı yasaya ve bağlı mevzuata göre; parayı alıp vergiyi ödememek bir yana, meslek mensuplarının ‘emanet para’ alması dahi yasak... (TÜRMOB’un, Mecburi Meslek Kararlarına İlişkin 26.1.1996 Tarih ve 22535 sayılı Resmi Gazete’ de yayımlanan Genelgesi)İlgili düzenlemenin tam metni aşağıda yer almakta. Bu yalnız emanet para alınamayacağını düzenleyen bir mecburi meslek kararı... Diğer yandan alınan paranın dolandırıcılık amacıyla kullanılması veya alınan emanetin amacı dışında kullanılması ise çok daha ağır sonuçlar doğuracaktır. O konuda da meslek mevzuatında düzenlemeler mevcut... Mesleki faaliyetten alıkoyma ve meslekten çıkarmaya varabilecek, Disiplin Yönetmeliği’nin (31.10.2000 Tarih ve 24216 Sayılı Resmi Gazete) ağır yaptırımları devreye girecektir.İŞLETMECİ-MUHASEBECİ İLİŞKİSİNormalde; ticaret yapan işletme sahipleri de, doktor, mimar, sanatçı gibi serbest meslek sahipleri de gelir ve giderlerine ve diğer ticari-finansal işlemlerine ilişkin belgeleri, muhasebeci-mali müşavirlerine dönem aksatmadan periyodik olarak teslim ederler. Mali müşavirler, kendilerine gelen belgelere dayanarak aylık-üç aylık ve yıllık vergi beyannamelerini düzenleyip, Maliye’den tahakkuk fişini edindikten sonra müşterilerine bu fişi iletirler. Ve en son bu tahakkuk fişi ile işletmeler vergi ödemesini bizzat kendileri yaparlar. İster vergi dairesi veznesine, ister anlaşmalı bankaların veznelerine... Tabii ki internet bankacılığı yoluyla da vergi ödenmesi mümkün.   İşletmeci ile muhasebeci-müşavirin arasında sağlıklı olan ve mevzuatın öngördüğü ilişki biçimi böyle... Diğer durumda; nakten vergi ödeme işlemini muhasebeciden beklemek her açıdan riskler içeriyor. Kaldı ki, günümüzde cep telefonundan dahi vergi ödenmesi kolaylıkla zaten gerçekleştirilebiliyor...Bu bahsettiğimiz süreç; işletme içinde ayrı bir muhasebe departmanı ihtiyacı olmayan işyerleri için geçerli tabii ki... Belirli büyüklüğün üzerinde olan işletmelerde ise iç muhasebe birimi kayıtları tutar, beyannameleri hazırlar... Ve vergi ödeme işlemleri de yine işletme çalışanları tarafından gerçekleştirilir. İşletme içinde muhasebe işlemleri yürütülürken, yeterli sayıda ve gerekli yetkinliğe sahip muhasebe çalışanı istihdam edilmesi de gerekecektir. Bu tip işletmelerde; SMMM ve YMM’ler işletme dışından müşterilerine denetim ve danışmanlık hizmeti sunarak çalışmalarını yürütürler.MECBURİ MESLEK KARARLARINA İLİŞKİN GENELGE 1996/1“3568 sayılı Serbest Muhasebeci, Serbest Muhasebeci Mali Müşavirlik ve Yeminli Mali Müşavirlik Kanunu’nun 33 üncü maddesine dayanarak 7/10/1995 tarihli TÜRMOB (Türkiye Serbest Muhasebeci Mali Müşavirler ve Yeminli Mali Müşavirler Odaları Birliği) Genel Kurulunda alınan meslek kararı aşağıdaki gibidir.1- Meslek mensupları müşteri adına üçüncü kişilere (Vergi Dairesi, SSK, Bağ-Kur ve benzeri kurumlara) ödeme yapmak üzere her ne isim altında olursa olsun, mali değerler (Para, Çek, Senet, Menkul Değerler ve benzerlerini) alamazlar.2- Emanet para makbuzu veya benzeri belge kullanamazlar.3- Emanet para makbuzu veya benzeri belge kullananlar hakkında, Disiplin Yönetmeliği hükümleri uygulanır.4- Bu uygulama ile ilgili olarak meslek kararına bağlı olmak üzere TÜRMOB (Türkiye Serbest Muhasebeci Mali Müşavirler ve Yeminli Mali Müşavirler Odaları Birliği) Başkanlığı açıklayıcı sirküler yayınlayabilir.5- Bu Genelgenin uygulaması 30/6/1996 tarihinde başlar. Bu süreye kadar Odalar gerekli hazırlıkları yaparak üyelere bildirecektir.”",2024-10-15 11:02:52
Kapıcıların ve engellilerin ücretleri nasıl hesaplanacak?,https://www.hurriyet.com.tr/yazarlar/ahmet-karabiyik/kapicilarin-ve-engellilerin-ucretleri-nasil-hesaplanacak-40698875,"Bugün; ücretinden vergi kesilmeyen ‘kapıcıların’ ücretlerini ve ücretinden daha az vergi hesaplanan engelliler için asgari ücretin detaylarını ele alıyoruz.Kapıcı ve bahçıvan ücretinden vergi kesilmiyor.  Konutlarda, sitelerde çalışan kapıcı ve bahçıvanın ücreti üzerinden gelir vergisi hesaplanmıyor. (GVK Md. 23/6). 2018 yılı için kapıcı ücretinin asgari ücret üzerinden hesaplaması Tablo 1’de yer almakta. Kapıcılar için asgari ücret net 1.603 lira yerine,  brütten vergi kesintisi olmadığından net 1.725,08 lira olarak hesaplanmakta.2018 için; geçen yılki asgari ücretin (net 1.510,88 lira) üzerine yüzde 14,18 oranında ( 214,20 lira) artış gerçekleşmiş oldu.Konut veya sitelerde çalışan temizlik elemanı, elektrikçi, sıhhi tesisatçı ve güvenlik görevlilerinin ücretleri üzerinden ise Gelir Vergisi hesaplanması gerekiyor. Engelli çalışanların vergilendirilmesindeki indirimler nasıl hesaplanır?Çalışma gücünün asgarî yüzde 80’ini kaybetmiş bulunan çalışan birinci derece engelli, asgarî yüzde 60’ını kaybetmiş bulunan çalışan ikinci derece engelli, asgarî yüzde 40’ını kaybetmiş bulunan çalışan ise üçüncü derece engelli sayılır. Engellilik dereceleri itibariyle belirlenen aylık tutarlar, çalışanın vergi hesabında ücretinden indirilir. Bu indirim çalışanın ücretinden kesilen verginin azalmasını ve net ücretin artmasını sağlar.2018 için engellilik indirimi tutarları şöyle: Birinci derece engelliler için 1000 lira (2017, 900 lira), ikinci derece engelliler için 530 lira (2017, 470 lira) ve üçüncü derece engelliler için 240 lira. (2017, 210 lira.) (29.12.2017 tarihli, 302 no.lu GV Genel Tebliği)2018 Asgari Ücreti net 1.603 lira iken, 1’inci derece engelli çalışan için net 1.709,67 lira (2017, 1.497,38 lira) , 2’nci derece engelli çalışan için net 1.682,62 lira (2017, 1.474,56 lira), 3.ncü derece engelli çalışan için net 1.639,12 lira (2017, 1.435,56 lira) olarak hesaplanır. (Tablo 2.) Engellilerin net ücretindeki bu artış, işveren maliyetini artırmazken, hesaplanan vergideki azalma yoluyla net maaşta artışa neden olur.",2024-10-15 11:02:54
Asgari ücretliler 1.603 lirayı yıl boyu alabilecek mi?,https://www.hurriyet.com.tr/yazarlar/ahmet-karabiyik/asgari-ucretliler-1-603-lirayi-yil-boyu-alabilecek-mi-40697686,"2018’de asgari ücret aylık (brüt) 2.029,50 lira olarak uygulanacak. Brüt ücretten yasal kesintiler düşülünce, net ücret 1.450,91 lira oluyor. Üzerine 152,21 lira Asgari Geçim İndirimi (AGİ- Bekâr için) eklenince, asgari ücretli çalışanın net maaşı 1.603,12 lira (Tablo 1) yapıyor...2018 için; geçen yılki asgari ücretin (1.404 lira) üzerine yüzde 14,18 oranında (199 lira) artış yapılmış oldu.Evli ve çocuklularda AGİ daha yüksek olduğundan net ele geçen maaş 1.603 liranın da üzerine çıkıyor. Eş ve çocukların AGİ yoluyla net maaşta sağladığı artışlar Tablo 2’de yer almakta.Brütten nete ulaşırken; SGK işçi primi, işsizlik sigortası işçi primi, Gelir Vergisi (GV) ve Damga Vergisi (DV) kesilir. Saydığımız yasal kesintilerden; GV hariç diğerleri için yıl boyu aynı oranda kesinti uygulanır. GV’nin oranı ise yıl içinde (2018 Eylül’de) yüzde 15’den yüzde 20’ye çıkıyor. (Tablo 1) Ücret toplamı yıl içinde belli bir büyüklüğe (Vergi matrahı 14 bin 800 lirayı geçtikten sonra) ulaştıktan sonra ikinci dilimin vergi oranı yüzde 5 artırımlı (yüzde 20) uygulanıyor. Vergi oranlarındaki bu artış 2018’de ilk olarak eylülde yaşanacak ve vergi ilk sekiz ayda 258,76 lira iken, eylülde 295,05 liraya, ekim ve sonraki aylarda ise 345,02 liraya yükselecek. Dolayısıyla bu vergi artışı; 1.603 liralık asgari ücreti, eylülde net 1.566,84 liraya, yılın son üç ayında ise net 1.516,87 liraya düşürecek. Benzer durum 2016’nın son üç ayında ve 2017 son dört ayında da yaşanmıştı. Vergideki artışlardan dolayı, asgari ücretlinin net maaşı açıklanan değerlerin altında düşecekken, AGİ’de artış uygulaması yoluyla müdahale edilerek net ücretin yıl boyu aynı kalması sağlanmıştı. (2016’da net 1.300 lira, 2017’de net 1.404 lira asgari ücretin korunması için, GVK Geçici Md. 86 ve Geçici Md.87 ile AGİ artışı yapılmıştı.)2018’de de net asgari ücretin (1.603 lira)  yıl boyunca aynı kalması için, eylül ve sonraki aylarda vergideki artış kadar, AGİ’nin arttırılacağını da -geçmiş uygulamalardan yola çıkarak- şimdiden söyleyebiliriz. AGİ’deki artış yoluyla, vergideki artış (net maaştaki düşüş) telafi edildiğinde, işverene yansıyan bir maliyet artışı da yaşanmayacaktır.",2024-10-15 11:02:56
"İkramiye kazanırken vergi yok, harcarken çok",https://www.hurriyet.com.tr/yazarlar/ahmet-karabiyik/ikramiye-kazanirken-vergi-yok-harcarken-cok-40691090,"2010’da 35 milyon lira iken son yedi yılda 26 milyon lira artmış. Milli Piyango büyük ikramiyesi geçen yılda 60 milyon liraydı.Yılbaşı özel çekilişinin ayrıca; 10 milyon lira, 5 milyon lira, 2 milyon lira ve 1 milyon liralık ikramiyeleri de var. Yeni yıla milyoner olarak girecek talihlilere şimdiden biz de bir müjde verelim... Kazanılan milyonlar için bir kuruş dahi vergi ödenmeyecek. Normalde bedelsiz kazanımlar; çekilişler, hediyeler bağışlar, Veraset ve İntikal Vergisi’ne (VİV) tabi. Babadan oğula dahi olsa; miras yoluyla veya bağış-hediye olarak geçen taşınır, taşınmaz kıymetlerin hemen hepsi için vergi var. Şirketlerin alışveriş karşılığı ve çekiliş sonucu müşterilerine verdiği ikramiyeler de vergiye tabi...Ama Milli Piyango’dan alınan ikramiyenin tutarı ne kadar olursa olsun; ister 1 milyon, ister 61 milyon, herhangi bir vergi ödenmesi gerekmeyecek... Yani, büyük ikramiyeyi kazanana vergi yok.Diğer yandan Milli Piyango talihlileri, kazanırken ödemedikleri vergiyi harcarken ödeyecekler. Talihliler kazandıkları milyonlarca lirayla tabi ki birçok lüks harcama da yapacaklardır... Gayrimenkul alındığında; tapu harcı (yüzde 2) ödenecek. (Eğer satıcı, mükellefse KDV’de ödenecek.) Sıfır otomobil alındığında yüklü ÖTV (yüzde 45 ila yüzde 160) ve KDV (yüzde 18) ödenecek... Büyük ikramiye, harcanmadan bankaya yatırılsa da vergi ödenecek... Faiz geliri elde edildiğinde, gelir vergisi stopajı (vadesine bağlı olarak yüzde 10 ila yüzde 18 arasında) ödenecek...İkramiye çıktıktan sonra; ‘yeni akrabalarla da’ tanışılacaktır... Ve onlar da tabiri caizse ‘sakal’ isteyecektir. Sonradan tanışılan akrabalara olmasa da; eşe, çocuğa, anneye, babaya, kardeşe, dostlara, hediyeler de verilecektir... Bu tür karşılıksız transferler de vergiye (VİV) tabi...Yeni yılın yeni milyonerlerine, şimdiden verilecek hediye ve yardımlar sonrasında ne kadar vergi ödeneceğini de söyleyelim... Verilecek hediye ve bağışların bedeli eğer 4.068 lirayı (2017 için) aşmışsa, hediyeyi alan için vergi (VİV) var. Vergi oranları yüzde 10’dan başlayıp yüzde 30’a kadar yükseliyor. Ancak ana, baba, eş ve çocuklardan alınan bağış-hediye için tarife yüzde 50 indirimli olarak uygulanıyor. 2017 için V.İ.V. Tarifesi tabloda yer almakta... (2018 için uygulanacak tarife de bugün-yarın açıklanacaktır.) Söz konusu karşılıksız intikaller için beyanname verme süresi bir ay. Sonrasında ödeme, üç yılda ve altı taksitte (Mayıs ve kasım aylarında) yapılabiliyor. HANGİ ÇEKİLİŞLERDE VERGİ VARMilli Piyango İdaresi tarafından düzenlenen çekilişlerden (milli piyango, sayısal loto, şans topu...) kazanılan ikramiyeler için vergi ödenmiyor. Şans oyunları (at yarışı, futbol müsabakaları gibi) ile yarışma ve çekilişlerde kazanılan ikramiyeler de ivazsız (karşılıksız) intikal kabul edildiğinden 4.068 lirayı aşan kısmı için vergi (VİV) hesaplanıyor. Kazanılan ikramiyeler her zaman nakit olmayabiliyor, ev, araba, elektronik eşya olarak da ikramiye verilebilmekte. Bu durumda ise ikramiyenin fatura bedeli üzerinden vergi hesaplanıyor. Verginin oranı ise sabit: yüzde 20. 7061 sayılı (torba) yasadaki değişiklik öncesi yüzde 10 iken, yılbaşından itibaren artık yeni oran ‘yüzde 20’ geçerli olacak.",2024-10-15 11:02:58
Aralıkta otomobil almanın çifte cazibesi,https://www.hurriyet.com.tr/yazarlar/ahmet-karabiyik/aralikta-otomobil-almanin-cifte-cazibesi-40683707,"Satıcılar; yıl kapanmadan hedeflediği satışa ulaşmak, hatta hedeflerini de geçmek ister. Dolayısıyla yeni yıla devrolacak stok araç miktarını en aza indirmek ister. Artacak ciroyla beraber, ciro primi de kazanılacağından yıl sonunda ekstra kampanyalar düzenlenir... Her yıl sonunda yaşanan bu ‘olağan hareketliliğe’ ilaveten; son iki yıldır döviz kurunda ve vergideki değişiklikler de sektöre ‘olağanüstü hareketlilik’ getirdi.Geçen yılın da, bu yılın da, son aylarında hem kur hareketlendi, hem vergi artışları yaşandı...Geçen yıl da vergi artışı olmuştu, ÖTV’de (Özel Tüketim Vergisi). Bu yılda vergi artışı oldu, MTV’de (Motorlu Taşıtlar Vergisi): Binek otonun MTV hesabında motor hacmine ilaveten, araç değeri kriteri de eklendi. Peki, başlıkta da bahsettiğimiz “aralıkta otomobil almanın cazibesi” nereden geliyor bu durumda? Üstelik de vergi artışı yaşanmışken...Önce bu yıla özel cazibeyi açıklayalım... Malum, torba yasa ile MTV hesaplama kriterleri değişti... (5 Aralık 2017’de Resmi Gazete’ de yayımlanan 7061 Sayılı Yasa’nın 22 ila 26.ncı maddeleri) Yeni yıldan itibaren artık; binek otoların MTV hesabında, ‘motor silindir hacmi’ ve ‘araç yaşı’ kriterlerine ilaveten ‘araç değeri’ kriteri de dikkate alınacak. Yani değeri daha yüksek olan araç, aynı motor hacmi ve aynı yaştaki araca göre daha fazla vergi ödeyecek... Yeni yıldan önce tescil olan araçlarda ise önceki kriterlerin (motor hacmi ve araç yaşı) geçerliliği devam ediyor.Örnek: 1.301 cm3 -1.600 cm3 motor hacmine sahip (ve 1-3 yaş aralığında) otomobiller için 2018’de ödenecek MTV: 2018 öncesi tescil için; 1.294 TL iken, 2018’de tescil edilecek –vergisiz fiyatı 70 bin lirayı aşan- araç için 1.553 TL olacak. Dolayısıyla sıfır araç almayı düşünenlerin, yeni yıl gelmeden, aralık ayının son 10 gününü değerlendirmelerinde yarar var. 2018’de alınacak araçla, 2017’de alınacak sıfır araç arasında ciddi bir MTV yükü farkı olacak.Yılbaşı gelmeden binek oto alacakların yararlanabileceği vergi avantajı; sade vatandaş için de, işletmeler için de, herkes için geçerli...‘Aralık ayının ikinci cazibesi’ ise yalnızca vergi mükellefi işletmeler için geçerli... Şahıs işletmeleri veya kurumsal şirketler...Önce ticari taşıtlar açısından ele alalım... İşletmeler; aralık ayında aldıkları araçlar için bir aylık değil 12 aylık amortisman gideri kaydedebiliyorlar. Yani panelvan, minibüs, kamyon gibi araçlar satın alındığında, bu amortisman gideri vasıtasıyla 2017 yılına ilişkin ödenecek vergi azaltılabiliyor. Şahıs işletmeleri ödenecek -2017- gelir vergisini, şirketler ödenecek -2017- kurumlar vergisini, amortisman gideri yoluyla daha az ödeyebilirler. (Araç faturasındaki KDV’de, işletmenin ödeyeceği KDV’den düşülebilir. Sıfır araçta ÖTV; ister direkt gider yazılabilir, ister maliyete dahil edilmek yoluyla amortisman gideri yazılabilir.)Binek oto açısından da inceleyelim... İşletmeler; binek oto bedellerinin, 12 aylık amortisman giderini değil yalnızca aralık ayına isabet eden amortisman giderini vergi hesabında dikkate alabilir. Ancak binek oto satın alan işletmeler için; amortisman gideri ilk yıl için düşük kalsa da, faturadaki araç bedeline ilaveten ödedikleri ÖTV ve KDV’yi gider yazabilme imkanları var. Araç alırken ödenen ÖTV ve KDV yükü de zaten oldukça yüksek... Binek oto da ÖTV, aracın motor silindir hacmi ve fiyatına bağlı olarak yüzde 45’i ile 160’ı arası değişiyor. (Elektrik motorlu araçlar için oranlar ayrıca dikkate alınmalı...) KDV ise, araç bedeli + ÖTV üzerinden yüzde 18 oranında hesaplanıyor. Dolayısıyla sıfır km. binek oto satın alan işletmeler; araç faturasında yazan KDV ve ÖTV’nin tamamını gider yazarak ödeyecekleri gelir vergisi veya kurumlar vergisini daha az ödeme şansına sahipler. Yeni araç için satıcıya yapılacak ödemenin önemli bir kısmı ÖTV+KDV olduğundan özellikle yıllık gelir/kurumlar vergisi ödemesi yapacak işletmeler için aralık ayında ‘yeni’ araç almak ciddi bir vergi avantajı sağlıyor...",2024-10-15 11:03:02
İşyeri kira gelirinde vergiler ne kadar arttı?,https://www.hurriyet.com.tr/yazarlar/ahmet-karabiyik/isyeri-kira-gelirinde-vergiler-ne-kadar-artti-40678716,"İŞYERLERİNİ kiraya veren mülk sahipleri, konutunu kiraya verenlere göre daha avantajlı… Devlete vergi ödemek bir yana, devletten vergi iadesi dahi alabiliyorlar… Kiracı işletmenin yıl içinde ödediği stopaj vergilerini ödeyeceği vergiden düşebiliyor, eğer hesaplanan vergi yıl içinde stopaj yoluyla ödenen vergiden küçükse iade de alabiliyor. Konut kiralamalarında ise; yıl içinde stopaj-vergi ödeme durumu söz konusu olmadığından mülk sahiplerinin vergi iadesi alma imkânları da tabii ki olamıyor... Dün de, çarşamba günü de yasa değişikliğinden bahsettik: Götürü giderin oranı yüzde 25’den 15’e düştüğünden ve dolayısıyla artık gerçek giderin daha çok tercih edileceğinden...Bu götürü gider oran değişikliğinden dolayı işyeri sahiplerinin vergileri nasıl ve ne kadar değişiyor? İşyeri kira gelirleri için merak edilen soruları bugün cevaplıyoruz...İşyeri kira gelirleri için karşılaştırmalı vergiler tabloda yer almakta... 10 farklı kira geliri için önceki (yüzde 25) ve şu an geçerli olan (yüzde 15) götürü gider oranlarına göre ödenecek veya iade alınacak vergideki değişimi görebilirsiniz... Tabii ki, götürü gideri tercih etmeyip, belgeli gerçek gideri olanlar için vergi hesaplaması giderin büyüklüğüne bağlı olarak değişecektir. - 2018 Mart’da kimler beyanname verecek? 2017’de net 24.000 lira, brüt 30.000 liradan fazla işyeri kira geliri elde edenler beyanname (1-26 Mart 2018) verecek (GVK Md. 86/1-c). Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2017 gelirleri için 1.600 lira (GVK Md. 86/1-d). - İşyeri kiralarında gerçek gider mi, götürü gider mi? İşyeri kira geliri elde edenler de; aynı konut gelirlerinde olduğu gibi ister ‘belgesiz götürü gideri’ ister ‘belgeli gerçek gideri’ tercih edebilirler. Hangisinin daha avantajlı olduğu belgeli gerçek giderin büyüklüğüne bağlı. Yüzde 15 götürü gidere göre, daha fazla gerçek gideri olanlar ‘gerçek gider’ yöntemini tercih edebilirler. 2018 Mart’ta Maliye’ye verilecek beyannameye dâhil olan gerçek gidere ilişkin belgelerin; olası denetimde ibraz edilmek üzere (2022’in sonuna kadar) saklanması gerekecek.- Kim ne kadar vergi iadesi alacak?Yasa değişikliği sonrası götürü gideri tercih edenler, kira gelirlerinden daha az (yüzde 15) götürü gider düşebilecekler. Dolayısıyla önceki yıllara göre vergi iadesi alabilecek mülk sahibi sayısı da otomatik olarak azalacaktır. İade almayı hak edenlerde de bu kez iade tutarı önceki yıllara göre daha düşük çıkacaktır. Tabloda detayları yer alıyor. Aylık 3.000 lira kira geliri elde eden vatandaş normalde 2.638 lira iade alabilecekken, torba yasa değişikliğinden sonra ancak 1.423 lira iade alabilecek.İade alamayıp işyeri kira gelirinden dolayı gelir vergisi ödeyecek mülk sahiplerine de bakalım… 2017’de aylık 10 bin lira kira geliri elde eden bir kişi normalde 1.025 lira gelir vergisi ödeyecekken, -götürü gider oran değişikliğinden sonra- ödeyeceği vergi 6.275 liraya çıkacaktır. - Hem işyeri, hem de konut kirası elde edenlerde vergi hesabı nasıl?Aynı dönemde hem işyeri, hem de konut kirası elde edenler, konut kira vergisinin hesabında 26 Mart 2018’e kadar verecekleri beyannamelerinden 3.900 lira konut kira istisnasını düşebiliyor. Sonrasında götürü/gerçek gideri düşüp vergi hesaplanıyor. Hesaplanan vergiden (işyerindeki kiracının ödediği) stopajlarda beyannamede mahsup ediliyor.Örneğin bir kişinin 2017’de toplam 5.000 lira konut kira geliri, brüt toplam 29.000 lira da işyeri kira geliri elde ettiğini varsayalım. Bu kişi; 1.100 lira (5.000-3.900=1.100) konut kira geliri ve 29.000 lira işyeri kira geliri, toplam 30.100 lira gelir beyan edecek. Beyannamede; götürü veya gerçek gideri, varsa indirimleri ve kesinti yoluyla işyeri kiracısının ödediği vergileri de hesaplamada dikkate alabilecek. SON",2024-10-15 11:03:04
Hangi ‘gerçek giderler’ kira gelirinin vergisini azaltır?,https://www.hurriyet.com.tr/yazarlar/ahmet-karabiyik/hangi-gercek-giderler-kira-gelirinin-vergisini-azaltir-40677466,"Evet; götürü gider çok basit, belgeye ihtiyaç duymadan direkt kira gelirinden düşülebiliyor... Ancak oranın yüzde 15’e düşürülmesiyle götürü giderin artık cazibesini kaybedeceği de çok açık. Gerçek giderlerde yüzdesel bir sınır yok. Gerçek gider belgelerinin toplamına bağlı olarak mülk sahipleri vergi hesabında -götürü gider yöntemine göre- daha az vergi de ödeyebilir. Hatta kira geliri kadar gerçek gideri olan mükellefler için vergi ödemesi de çıkmayacaktır...Bu durumda; ‘gerçek gider yönteminin püf noktaları ve yasal kriterleri’ merak edilecektir. Madde madde bugün açıklıyoruz...Gerçek gider yöntemi kimler için avantajlı?Yüzde 15 götürü gidere göre, daha fazla indirilebilir gerçek gideri olan mülk sahipleri gerçek gider yöntemini seçip daha az vergi ödeyebilirler. Gerçek gider de; söz konusu belgelerin, beş yıl saklanarak olası incelemede de ibraz edilmesi gerekiyor. (2017 kira gelirleri için; 2022’nin sonuna kadar belgelerin saklanması gerekiyor.)Gerçek gider kabul edilen harcamalar neler?Son beş yılda konut alanlar, konut edinim bedelinin yüzde 5’ni gelirinden düşebiliyor (GVK Md. 74/4). İşyeri kira gelirinin vergi hesabında, yüzde 5 giderden faydalanılamıyor.Kiraya verilen gayrimenkul için borçlanılan kredinin faizleri gelirden düşülebilir. (GVK Md. 74/4).Konut kira geliri elde ederken, diğer taraftan kendisi de kira da oturanların ödedikleri kira bedelleri de (lojmanlar kiraları dâhil) hesaplamada gider (-) olarak dikkate alınabiliyor. (GVK Md. 74/10).Kiraya verilen taşınmaza ait sigorta giderleri,Gelir Vergisi Kanunu’nun 74. maddesinde sayılan diğer ‘gerçek giderleri’ de şöyle özetleyebiliriz:Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, onarım, idare giderleri, sözleşmeye, kanuna veya ilama istinaden ödenen zarar, ziyan ve tazminatlar, ödenen vergi, resim, harç ve şerefiyelerle belediyelere ödenen harcamalara katılma payları.Kiraya verilen gayrimenkulle ilgili olarak ödenen gecikme zam ve faizleri, para cezaları ve vergi cezaları ise gider olarak indirilemiyor.Gider belgesinin tümü düşülebiliyor mu?Konut kira geliri istisnasından faydalanan mülk sahipleri için gider belgelerinin tümü indirim konusu yapılamıyor. Konut kira gelirlerinde 3.900 liralık istisna düşüldükten sonra gider belgeleri vergi hesabında dikkate alınabiliyor. İndirime konu edilebilecek gider tutarı şu formülle hesaplanıyor.İndirilebilecek Gider  = İstisna Düşülmüş Kira Geliri x Toplam Gider / Toplam Kira Geliri.Örnek: Yıl boyunca 40.000 lira kira geliri elde eden vatandaşın belgeli gerçek gideri toplamı 30.000 lira ise (faiz gideri, bina bakım gideri...)  beyannamede düşebileceği gerçek gideri 27.075 lira olarak hesaplanır.İstisna düşülmüş kira geliri 36.100 iken (40.000 - 3.900) belgeli gerçek giderin hesabı ise: 27.075 (36.100 x 30.000 / 40.000) olarak hesaplanır. Bu durumda vergi matrahı ise 9.025 lira olacaktır. (Kira Geliri 40.000 - İstisna 3.900 - Gerçek Gider 27.075 = 9.025 lira)Ödenecek gelir vergisi de; vergiye tabi kazancın (9.025 TL) yüzde 15’i, yani 1.353,75 TL olarak hesaplanır.Hangi kazanca hangi oranda vergi hesaplanıyor?Yukarıdaki örnekte; indirim ve giderlerden sonra vergiye tabi kira geliri kazanç 13.000 liranın altında kaldığı için vergi oranı yüzde 15 olarak uygulandı. Daha yüksek kazançlar için vergi oranları sırasıyla yüzde 20, 27 ve son olarak yüzde 35’e yükseliyor. Amortisman gideri ve onarım gideri ayırımı nasıl yapılıyor? Gayrimenkulün maliyet bedeli (bilinmiyorsa emlak vergi değeri) üzerinden her yıl yüzde 2 oranında amortisman (yıpranma) gideri hesaplanabilir. Kiraya verilen taşınmaz için; kombi, ankastre fırın alımı, mutfak dolabı yenilenmesi gibi masraflar da binanın maliyetine eklenerek üzerinden yüzde 2 gider hesaplanabilir. Gayrimenkulün alımı sırasında ödenen banka kredisine ait dosya masrafı, eksper masrafı ve komisyon ödemeleri de, gayrimenkulün maliyetine ilave edilerek amortisman gideri hesaplanabilir. Kiraya verilen gayrimenkule yönelik ‘onarım masraflarının’ ise tamamı beyannamede dikkate alınabiliyor. (Konut kira gelirlerinde 3.900 liralık istisnaya isabet eden kısım ayrıca dikkate alınmalı.) Onarımdan kastedilen; eskiyen, kırılan, dökülen, yıkılan kısımların tamir veya yeniden yaptırılması... Onarım giderinin kira gelirinden indirilebilmesi için kiraya veren tarafından yapılmış olması ve gayrimenkulün iktisadi değerini artırıcı önem ve genişlikte olmaması da gerekmekte...Isı yalıtımı ve enerji tasarrufuna ilişkin harcamaların farkı var mı? Normalde ısı yalıtımı ve enerji tasarrufu sağlamaya yönelik yapılacak dış cephe mantolama gibi harcamalar gayrimenkulün iktisadi kıymetini artırıcı nitelikte olduğundan (onarım niteliğinde olmadığından) amortisman gideri (Yüzde 2) yazılması gerekir. Ancak 2016’da yapılan değişiklik (6745 Sayılı Yasa) sonrası, isteyen mükellefler bu türden ısı yalıtımı ve enerji tasarrufuna yönelik belgelerdeki masrafları amortisman gideri yerine direkt gider olarak hesaplamaya dahil edebiliyor.Yarın: İşyeri kira gelirlerinde vergi ne kadar arttı?                                                        Kira gelirinde hesap değişti",2024-10-15 11:03:08
Kira gelirinde hesap değişti,https://www.hurriyet.com.tr/yazarlar/ahmet-karabiyik/kira-gelirinde-hesap-degisti-40676337,"HİÇ fatura vb. belge gerekmeden kira gelirinin yüzde 25’i direkt gider olarak düşülüyordu. Kalan kira geliri üzerinden de vergi hesaplanıyordu...2017’de aylık 1.500 lira kira geliri olanlar, normalde ‘götürü gider’ yöntemiyle 1.586 lira gelir vergisi (GV) ödeyecekti. Kural değişti. Artık 1.500 lira aylık kira geliri elde eden (212 liralık artışla) 1.798 lira vergi ödeyecek. Diğer kira geliri örnekleri için ödenecek vergilerdeki artışlar tablodan görülebilir.Vergideki artışın nedeni yasa değişikliği. Yüzde 25’lik belgesiz götürü giderin oranı, yüzde 15’e düşürüldü. (5 Aralık 2017 tarihli Resmi Gazete’de yayımlanan 7061 sayılı yasanın 14’üncü maddesi ile...) Ve en önemlisi; bu kural hemen uygulamaya geçiyor. Yeni yılda (2018) elde edilecek kira gelirleri beklenmeden, 2017 kira gelirleri için bu kural geçerli hale geldi.Bu durumda götürü giderin alternatifi olan ‘gerçek gider’ daha çok tercih edilecektir. Gerçek giderlerde yüzde 15 veya yüzde 25 gibi bir sınır da yok çünkü... Hatta geliri kadar gerçek gideri olanlar hiç vergi ödemeyecekler.  Gerçek gider yönteminin iki temel koşulu var: ‘belgeye dayanması’ ve ‘5 yıl süreyle belgelerin saklanması.’Torba yasa, birkaç aydır meclisin ve ülkenin gündemindeydi… Tasarı halindeyken; GV üçüncü dilimi için vergi oranı artışı da (yüzde 27’den, 30’a) öngörülüyordu, sonradan meclis komisyonunda oran artışından vazgeçildi.Merak edilen konuları, daha yıl kapanmadan cevaplayalım istedik, gerçek gideri tercih edeceklerin az da olsa zamanları var hâlâ... Masraf yapıp fatura vb. belgesini henüz edinememiş olanların elini çabuk tutmasında yarar var, 2017’nin son günleri artık. Bugün ‘konut kira gelirleri’ için genel kuralları hatırlayalım. Yarın ‘gerçek gider’ olarak vergi hesabında hangi harcamaların dikkate alınabileceğini, cuma günü de ‘işyeri kira gelirleri’ için yeni duruma göre vergi hesaplamasını örneklerle ele alacağız.2018 Mart’ta kimler beyanname verecek? 2017’de yıl boyunca 3.900 liraya kadar konut kirası elde edenler beyanname vermeyecek. Dolayısıyla vergi de ödemeyecekler. 3.900 liranın üstünde konut kira geliri olanlar mart ayında (1-26 Mart 2018) beyanname verecek. (GVK. Md.21)- Ödenecek vergiyi ‘götürü gider’ ne kadar azaltır? Basitçe hesaplama şöyle: Yıllık kira gelirinden, önce istisna (3.900 lira) ve -yasa değişikliği sonrası- yüzde 15 götürü gider düşülüyor, sonra vergi hesaplanıyor. Götürü giderde; 3.900 liralık istisna düşülmüş kira gelirinin yüzde 15’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Götürü gider yöntemini seçenler; aşağıdaki tablodan, elde edilen aylık-yıllık kira tutarına göre ne kadar vergi ödeyeceğini görebilirler. Beyanname verecek mükellefler iki farklı gider yönteminden birisini tercih edebiliyor; ‘götürü gider’ veya ‘gerçek gider’ (GVK Md. 74).Gerçek gider yöntemi kimler için avantajlı?Yüzde 15 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Gerçek giderler belgeli olarak vergi hesabında dikkate alınabildiğinden bu belgelerin beş yıl saklanarak olası denetimde ibraz edilmesi gerekiyor. (2017 kira gelirleri için 2022’nin sonuna kadar saklanmalı)Götürü gider usulünden dönülebilir mi?Götürü gider usulünü kabul edenler normalde iki yıl geçmedikçe bu usulden dönemiyorlar. Elde edilen kira gelirine ilişkin gelir vergisi beyannamelerinde, yanlışlıkla götürü gider usulünü seçenlerse beyannamenin verildiği takvim yılı içerisinde olmak kaydıyla, düzeltme beyannamesi verdiklerinde gerçek gider usulünden yararlanabiliyorlar. (İzmir Vergi Dairesi Başkanlığı, 29.12.2016 Tarih ve 108276 Sayılı Özelge)Yarın: Hangi ‘gerçek giderler’ kira gelirinin vergisini azaltır? SON 24 SAATTE YAŞANANLAR",2024-10-15 11:03:10
"2020 yılında futbolda çok şey değişecek... Pepe, Valbuena, Gomis ne kadar vergi ödeyecek?",https://www.hurriyet.com.tr/yazarlar/ahmet-karabiyik/2020-yilinda-futbolda-cok-sey-degisecek-pepe-valbuena-gomis-ne-kadar-vergi-odeyecek-40669000,"Teknik Direktör Lucescu da ‘yabancı sınırı gelsin’ derken, Türkiye Futbol Federasyonu’ da, Kulüpler Birliği’de somut bir açıklama yapmadılar. Kulüplerin kadroları yabancı futbolcu dolu ve sözleşmeleri önümüzdeki yıllara da yayılmış durumda... Yumuşak geçiş gerekiyor haliyle... Spor Bakanı Osman Aşkın Bak’ da 2019’dan sonrasını işaret etti. Yani 2020’yi… Ve geçen hafta son işaret de Meclis’ten geldi...Yeni bir kanun teklifi verildi geçen hafta... Yabancı futbolcu sayısına ilişkin değil yeni teklif... Ama yabancı futbolcuların Türkiye’ye gelişlerini doğrudan etkileyen ‘vergi oranlarına’ ilişkin bir düzenleme yapılıyor. Bu vergi düzenlemesi, 2020’ye kadar geçerli olacak...Yasa teklifinden önce, mevcut vergileme sistemine bir bakalım...Süper lig futbolcularının gelirleri üzerinden şu an tek oran üzerinden; ‘sabit yüzde 15’ vergi alınıyor... Bu düşük oranlı vergi normalde yeni yılla birlikte artacak ve 2018’den itibaren sporcular da diğer yüksek ücretliler gibi yüzde 35 oranında vergi ödeyecekti. (Ücretlilerden; yıl içindeki ilk 110 bin liralık gelirleri için yüzde 15 ila 27 oranında vergi alınıyor. 110 bin lirayı geçen ücret gelirleri ise yüzde 35 oranında vergileniyor.)Geçen hafta meclise gelen yeni kanun teklifiyle yüzde 15 oranındaki verginin (yüzde 35’e çıkmadan) 2019 sonuna kadar devam ettirilmesi öngörülüyor. (Gelir Vergisi Kanunu’nun Geçici 72.nci maddesindeki yüzde 15 oranı, 2019 sonuna kadar geçerli oluyor.) Dolayısıyla, futbolculardan yüzde 35 oranında vergi alınması konusu 2020’ye erteleniyor. Yabancı kısıtlaması için de aynı tarihin işaret edilmesiyle futboldaki köklü değişiklikler için iki yıl daha bekleneceği anlaşılıyor.TÜRKİYE VERGİ CENNETİAvrupa’daki ülkelerde futbolcular kazançlarının yaklaşık yarısını vergi olarak ödüyorlar. Almanya, İngiltere, İtalya fark etmiyor. Oranlar yüzde 45-50 civarında... Türkiye’de ise yüzde 15 olarak vergi hesaplanıyor. Aslında ‘Türkiye’de futbolcular hiç vergi vermiyorlar’ demekte yanlış olmaz. Çünkü ceplerinden vergi ödemesi olarak hiç para çıkmıyor. Kulüpler, futbolcular adına yüzde 15 vergiyi hesaplayıp vergi dairesine ödüyorlar. Yani hem düşük oran uygulanıyor, hem de vergiyi fiilen kulüplerin yüklenmesinden dolayı hiç vergi ödememiş oluyorlar...AVANTAJI KULLANAMADILARÜcretliler yüzde 35’e varan oranda vergi öderken, milyonlarca Euro kazancı olan futbolcuların yüzde 15 vergiye tabi olması vergi adaletini zedeliyor.Diğer yandan; Pepe, Valbuena, Gomis, Eto’o gibi dünya yıldızı futbolcular ülkemizin tanıtımına katkı da bulunuyorlar. Şampiyonlar Ligi’nde, Avrupa kupalarında iddialı hale geliyoruz. Dünya starı bu yabancı futbolcuların takımlarında makul sayılarda olduğu durumda milli takıma da endirekt katkıları olmakta.Ancak yıllardır futbola sağlanan vergi avantajının kulüpler tarafından iyi kullanılamadığı ortada. Kulüplerimizin büyük çoğunluğu, yayın, sponsorluk, tribün geliri gibi kazançlarını iyi yönetemedikleri gibi, düşük oranlı vergilendirmeyi de ülke futbolunun gelişimine katkı verecek şekilde kullanamadılar.2018’e bir şey kalmadı, eli kulağında... Birçok kulüp için; yeni yıla devrolacak borçlar da, kadrolar da sorunlu. Bu kadar sorunu çözmek için 2020’de uzak değil. Kulüplerin, zaman kaybetmeden önlerindeki iki yılı mali ve teknik olarak planlayıp, yerli futbolcu ağırlıklı kadro yenileme çalışmalarını da hayata geçirmeleri gerekiyor.",2024-10-15 11:03:13
Çalışanın maaş kartı kimin cebinde?,https://www.hurriyet.com.tr/yazarlar/ahmet-karabiyik/calisanin-maas-karti-kimin-cebinde-40661470,"Önce, çalışanlara nasıl maaş ödenmesi gerektiğini hatırlayalım: Her çalışana aylık en az 1.404 lira net maaş ödenmek zorunda... Ve bu maaş ödemesinin bankadan yapılması da zorunlu. (5 işçiden daha az çalışanı olan işyerleri elden nakit ödeme yapabiliyor.) İşverenin ücretle ilgili Maliye ve SGK’ ya düzenli bildirim yapması da gerekiyor. Bordro ve bildirgelerin, olası bir denetimde sunulmak üzere saklanma zorunluluğu da var...Patron tarafından tüm bu yasal zorunluluklara uyuluyor, işlemlerde bir usulsüzlük yok... Her şey kitabına uygun... Usulüne uygun olmayan tek şey banka kartının çalışanın cebinde değil, patronun cebinde olması... Patron niçin ‘üzerinde çalışanın ismi yazılı’ banka (atm) kartını kendinde tutuyor? Amaç; her ay çalışanların banka hesabına yatırılan maaşların bir kısmını kendisine geri döndürmek... Bankaya yatan 1.404 liranın, 1.000 lirasını çalışana elden verip, 404 lirası gerisin geri tekrar kendine alan patronlar var mesela...‘Net asgari ücret, her işyerinde 1.404 lira uygulanmıyor’ maalesef... Devlet 2017 için; en az ücreti 1.404 lira olarak belirlemiş olsa da bazı işyerlerinde yukarıda bahsedilen ‘kandırmacalı yöntemle’ çalışanlara daha düşük ücret ödeniyor. Patron; önce çalışanın hesabına net 1.404 lirayı yatırıyor, sonra bu paranın tamamını kendisi çekip 1.000 lirasını çalışanına veriyor, 404 lira ise yine kendisine kalıyor. Böylece, 1.404 liralık net asgari ücret maliyetini haksız biçimde aşağıya çekiyor. (Tabi ki bu tutarlar örnek, 1.404 liralık maaştan kendisine 404 liradan daha fazla alan da var, daha az alan da...)2018 asgari ücreti de yakında açıklanacak. Çeşitli rakamlar da şimdiden telaffuz ediliyor... 1.500 lira, 1.600 lira, 1.700 lira, hatta 2.000 lira... Ancak asgari ücret kaç lira açıklanırsa açıklansın; resmi asgari ücretle, çalışanın cebine giren asgari ücret aynı olmayabiliyor. Maaş kartı kendi cebinde olmayan çalışanlar için; açıklanan-resmi asgari ücret değil, patronunun uygun gördüğü kadar ücret kendi cebine girebiliyor.Yeni yılda; işverene her bir asgari ücretli için ödenen 100 lira devlet desteği de olmayacak... Yani; işveren maliyeti şimdiden 100 lira daha arttı diyebiliriz. Yeni belirlenecek asgari ücretle beraber işveren maliyeti daha da artacak... Dolayısıyla banka kartına el koyarak kandırmacalı asgari ücret uygulayan patronlara, yeni yılda daha da dikkat etmek gerekiyor...Usulsüz, düşük asgari ücret ödenmesinden dolayı haksızlığa uğrayan, kayıpta olanlar yalnız çalışanlar da değil... Ücret ödemelerini usulüne uygun olarak yapan işverenler de kaybediyor, haksız rekabete uğruyor. Usulsüz iş yapan işverene göre daha yüksek maliyetlere katlanarak piyasada var olmaya çalışıyor... Devlet de kayba uğruyor... 100 liralık devlet desteği; usulsüz işlem yapan, hak etmeyen işverene de ödenmiş oluyor...Bu konu; geçmiş yıllarda Çalışma ve Sosyal Güvenlik Bakanlığı’nın gündemindeydi... Müfettişlerin tespitleri de olmuştu... Ancak ‘usulsüz ücret ödemesi’ sorununun halen devam ettiği de anlaşılıyor. Açıklanan asgari ücreti; görünürde ödüyormuş gibi yapıp, gerçekte tam ödemeyen işyerlerine acilen müdahale gerekiyor.KAYIT DIŞI ÜCRETİN CEZASIÜcretlerle ilgili usulsüz işlemler yüksek ücretlilerde de yaşanıyor. Maaşı net 3.000 lira iken bordrosunda net 1.500 lira, maaşı 5.000 lira iken bordrosunda net 2.000 lira gösterilen çalışanlar da var. Düşük bordro göstererek; daha az vergi ve sigorta primi ödenmesi amaçlanarak usulsüz bordro düzenlemek oldukça riskli.Vergi Usul Kanunu’na göre; işverenler her ay ödedikleri ücretler için, ücret bordrosu düzenlemek zorunda. (Md. 238) Çalışana fiilen ödenen net maaşla, kayıtlardaki bordro arasında tutarlılık da kaçınılmaz. Aksi durumda parasal vergi (ve sigorta primi) cezalarının yanında kaçakçılık suçu ve hapis cezası içeren (18 aydan 3 yıla kadar) yaptırımlar da söz konusu olabilecektir. (Md.359)",2024-10-15 11:03:16
Bankalar milyonluk cezayı gider yazabilir mi?,https://www.hurriyet.com.tr/yazarlar/ahmet-karabiyik/bankalar-milyonluk-cezayi-gider-yazabilir-mi-40653481,"Japon Toyota Bank bizzat pişmanlık hükmünden de yararlanarak Türkiye pazarında rekabeti ihlal ettikleri gerekçesiyle Rekabet Kuruluna başvuruyor. Soruşturma heyeti; inceleme sonucunda, Bank Of Tokyo Mitsubishi ile Citibank, Deutsche Bank, ING Bank, JP Morgan Türkiye şubesi, Sumitomo Mitsui Banking, Royal Bank İstanbul Şubesi’nin kendi aralarında 8 ayrı ikili anlaşma yaptıkları ve uyumlu eylemde bulundukları sonucuna varıyor. Mitsubishi Bank hariç olmak üzere 7 bankaya Rekabet Kanunun 4.maddesini ihlalden cirolarının yüzde 2 ila 4’ü oranında ceza kesilmesi isteniyor.Dünya devi yedi banka; savunmalarında, yeterli delil olmadığını, böyle bir ceza verilmesi halinde Türkiye’ye sendikasyon kredisi açılmasının sıkıntıya gireceğini iddia ediyor.Cezanın kesinleşmesi durumunda; ilgili bankalar milyonlarca liralık öngörülmeyen ciddi bir mali yük üstlenmiş olacaklar...Cezanın kesinleşip ödenmesi durumunda diğer yandan vergisel yönünün de dikkate alınması gerekecektir. Kritik soru da şu olacaktır: “Bu yüklü ceza ödemeleri kurumlar vergisi hesabında indirim olarak dikkate alınabiliyor mu?” Bu sorunun cevabına göre cezanın haricinde ilave bir yük daha gelecektir çünkü... Cezanın; vergi hesabında dikkate alınmadığı durumda, ödenecek Kurumlar Vergisinin yüzde 20 (meclisteki torba yasaya göre yüzde 22) daha az ödenme imkânı da ortadan kalkıyor...Vergi mevzuatı bu türden para cezalarının beyan edilecek gelir vergisi-kurumlar vergisi hesabında gider yazılmasına imkân tanımıyor. Dolayısıyla ilgili bankalar cezanın kesinleşmesi ve ödenmesi durumunda bu ceza tutarlarını vergi hesabında “-“ olarak dikkate alamayacaklar. Vergiyi azaltıcı bir etkiye sahip olmayacak, böylece bu cezadan dolayı ikinci kez mali bir yüke katlanmış olacaklar.Vergi mevzuatı ‘her türlü para cezalarının’ gider olarak dikkate alınmasını engelliyor. (Gelir Vergisi Kanunu, ‘gider kabul edilmeyen ödemeler’ -Md.41-, Kurumlar Vergisi Kanunu ‘kabul edilmeyen indirimler’ -Md.11-) Tabi ki bu durum yalnız bankacılık sektörü için değil diğer sektörler için de geçerli bir durum... Yalnız cezalar değil, işletmelerin ve yöneticilerinin suçlarından doğan maddi ve manevi tazminat ödemeleri için de aynı durum söz konusu, bu tip ödemeler de gider yazılamıyor...Hangi ceza ve tazminatlar gider yazılabiliyor?- Sözleşmelerde ceza şartı olarak yazan tazminatlar cezai mahiyette tazminat sayılmadığından gider yazılabiliyor. Elektrik, telefon, su faturalarının geç ödenmesinden kaynaklı ödenecek vade farkları gider yazılabiliyor.- Süresinde teslim edilemeyen mal-hizmet için sözleşmede ceza şartı öngörülüyorsa, satıcı bu cezai şartı ödediğinde gider yazabiliyor.- Çalışanlara iş yasasından kaynaklı ödenen; kıdem tazminatı, ihbar tazminatı, işe başlatmama tazminatları (ve boşta geçen süre ücreti) gider yazılabiliyor.HANGİLERİ GİDER YAZILAMIYOR?- Amme Alacaklarının Tahsil Usulü Hakkında Kanun hükümlerine göre ödenen cezalar, gecikme zamları ve faizler ile Vergi Usul Kanunu hükümlerine göre ödenen gecikme faizleri, (Vergi cezaları, vergilerin gecikme zamları, faizleri,)- Şirketlerin kendisinin, ortaklarının, yöneticilerinin ve çalışanlarının suçlarından doğan maddi ve manevi zarar tazminatlar, gider yazılamıyor.BANKA ‘MÜŞTERİSİNİN PARASINI’ ÇALDIRIRSAYİNE bir banka haberi... Hürriyet’te Dinçer Gökçe’ nin 20 Kasım tarihli haberi...  Gurbetçi vatandaşımız Cemal Karanar (50), İstanbul’da bir banka şubesine yatırdığı parayı (740 bin lira) çekmek istediğinde kendisine hesabında para olmadığı söyleniyor. Hesabındaki paranın buharlaşma nedeni, bir banka çalışanının bu parayı zimmetine geçirmesi... Cemal Karanar, konuyu hem BDDK’ya, hem de bankanın genel müdürlüğüne bildirmiş ve avukatı aracılığı ile savcılığa da başvurmuş.Haberde; ‘incelemenin henüz sonuçlanmamasından’ söz konusu kaybın banka tarafından telafi edilmediği de belirtiliyor. Her durumda; gurbetçimizin kendi isteği dışında hesabından buharlaşan para, geç de olsa kendisine banka tarafından bizzat ödenecektir.Bu işlemin de vergisel yönü var. Bankanın müşterisinin kaybının telafisi için müşterisine ödeyeceği tutarı vergi hesabında gider yazamayacak, ödeyeceği vergiden düşme imkânı olmayacak. Böylece hem çalışanının suistimalinden dolayı öngörülmeyen bir zararı yüklenmiş olacak hem de bu zararı vergiden düşme imkânı olmayacak...Ancak bankalar; emniyeti suistimal sigorta poliçesi çerçevesinde zararlarını sigorta şirketinden tazmin yoluna gidebiliyorlar.",2024-10-15 11:03:18
2018’de asgari ücret kaç lira olacak,https://www.hurriyet.com.tr/yazarlar/ahmet-karabiyik/2018de-asgari-ucret-kac-lira-olacak-40645152,"Asgari ücretlinin net maaşı düşecek mi? Geçen yıl olduğu gibi bu yıl da Gelir Vergisi Kanunu’na (GVK) geçici madde eklenerek yine Asgari Geçim İndiriminde (AGİ) artış yapılarak net asgari ücret korunuyor. Normalde asgari ücretli çalışanların son 4 ay için (vergi oranının 15’den, 20’ye yükselmesinden dolayı)  net ücretleri 1.404 liranın altına düşüyor. Ancak AGİ’de artış yapılarak asgari ücretli çalışanların net maaşı 2017 sonuna kadar 1.404 lira olarak korunuyor. (Yasa Tasarısı ile GVK’na eklenecek Geçici  Madde 87)Dileriz 2018 için aynı tartışma yaşanmaz... Geçici madde ile her yıl yeniden düzeltme yapmak yerine, önümüzdeki ay yeni vergi dilimleri belirlenirken konu çözülebilir. Asgari ücretlinin yıl boyu net ücreti değişmeden, her ay yüzde 15’den vergi hesaplanması sağlanabilir.Bu arada 2018’ de uygulanacak asgari ücretin kaç lira olacağına yönelik müzakereler de başlıyor. 2016’da yüzde 30 (300 TL) artışla, 1.300 liraya çıkarılan asgari ücret, 2017 için 104 lira artırılarak net 1.404 lira olmuştu. Aralık ayının içinde 2018 asgari ücreti de kesinleşecektir... Müzakerelerde işveren temsilcileri, işçi temsilcileri ve devletin temsilcileri yer alacak...Konu milyonlarca çalışanı ilgilendiriyor... Ve tabi ki ücret maliyetini üstlenecek işverenleri de ilgilendiriyor… Tabloda 2017 asgari ücreti ve 2018’de olası asgari ücret örnekleri karşılaştırmalı olarak yer almakta. Örnek asgari ücretler; net 1.500 lira ile net 1.700 lira aralığında yer almakta ve bu iki tutar arasında 2018 asgari ücreti kesinleşecektir diye şimdiden tahminde bulunabiliriz.2018’DE İŞVEREN MALİYETİ NE OLACAK2017’de asgari ücretin işverene maliyeti; 100 liralık devlet desteği de düşüldükten sonra 1.988 liraya denk gelmekte. Belirlenecek asgari ücrete (1.500 liradan, 1.700 liraya kadar) göre değişen işveren maliyetleri ise 2.132 lira ile 2.429 lira arasında değişmekte. İşverenin çalışana ödeyeceği net asgari ücret; misal 1.500 lira olduğunda, 632 lira da vergi ve sigorta primi olarak devlete ödenecek. Toplam işveren maliyeti bu durumda teşvik-desteklerden sonra (1.500+632=) 2.132 lira olacaktır.",2024-10-15 11:03:20
Telomer tedavisi ve beyin amortismanı,https://www.hurriyet.com.tr/yazarlar/ahmet-karabiyik/telomer-tedavisi-ve-beyin-amortismani-40637362,"Tabi konu bu kadar basit değil... Öncelikle “hareketsiz yaşam, sağlıksız beslenme, sigara vb. zararlı alışkanlıklar terk edilecek, ardından bitkisel ilaçlar kullanılacak” diyor, Sertab Erener. Diğer taraftan birçok uzman da; bitkisel de olsa, yeni olan telomer tedavisine mesafeli yaklaşıyorlar... Ki sonradan Prof. Dr. Canan Karatay da katıldı tartışmaya “Telomer hapıyla ömür uzatmak hikâye” diyerek...Belli ki bu konu daha çok tartışılacak... İnsanların ‘faydalı ömrünü’ uzatmayı amaçlayan Telomer tedavisi bana, vergi mevzuatındaki ‘faydalı ömür’ kavramını hatırlattı.Malum, işletmeler de kârlı ve uzun ömürlü olmak için faaliyet gösteriyorlar... Hedeflerine ulaşmak için faaliyet gösterirlerken çeşitli varlıklara-demirbaşlara ihtiyaç duyup yatırım yapıyorlar. Ofis ortamı için; bilgisayar, masa-sandalye gibi, üretim için makine teçhizat gibi... Ayrıca ihtiyaçlarına göre bina, kamyonet, otomotiv gibi varlıklar da edinebiliyorlar. Ve bu varlıkları edinmek için ödedikleri bedeller de; vergiden düşülebiliyor, gider yazılabiliyor. Gider yazarken dikkate alınan kriter ise; varlıkların ‘faydalı ömürleri’... (Vergi Usul Kanunu –VUK- Md. 315)Faydalı ömür süresi, varlığın türüne göre değişmekte... Örneğin; cep telefonu ve bilgisayar yazılımları için 3 yıl, bilgisayarlar için 4 yıl, masa – sandalye, otomobil için 5 yıl ve en uzun ömürlü varlık olan bina içinse 50 yıl. (VUK G. Tebliği, Sıra No: 333 ve değişiklik yapan diğer tebliğler.)  Varlıkların değerleri, tebliğde geçen faydalı ömür süresi boyunca (değer, yıla bölünerek) gider yazılabiliyor. (Örneğin; bilgisayar almak için ödenen bedel, 4 yıllık –teorik- faydalı ömür boyunca her yıl yüzde 25 oranında amortisman gideri yazılabiliyor.)Dolayısıyla işletmelerde -telomer tedavisinin aksine- faydalı ömrün uzun olması değil, kısa olması avantajlı. Çünkü varlıkların faydalı ömrü mevzuatta ne kadar kısa belirlenmişse her yıla düşen amortisman gideri yazma imkanı o kadar artıyor, dolayısıyla ödenecek vergiden düşülebilecek miktar da beraberinde artıyor. (Normal amortisman oranının iki katı tutarında ve oranı yüzde 50’yi geçmeyecek şekilde ‘Azalan Bakiyeler Usulüyle Amortisman da’ ayrılabilir. VUK Mük. Md. 315)BEYİN AMORTİSMANI GİDER YAZABİLMELİ Ticari faaliyet gösteren şahıs-şirketlerden başka; serbest meslek faaliyeti gösteren kişiler de vergi mükellefi... Doktor, avukat, mali müşavir, mimar gibi şahsen faaliyet gösteren bu kişilerde de, kazanç-vergi hesabı yapılıyor. Ancak faaliyetlerini gerçekleştirirlerken önemli bir yıpranma payını, ‘bedensel yıpranmalarını’ vergi hesabında indirim olarak dikkate almıyorlar. Halbuki, yasadaki ifadeyle belirtirsek “sermayeden ziyade şahsi mesaiye” dayanıyor bu kişilerin faaliyetleri. (Gelir Vergisi Kanunu Md. 65) E zaten şahsi mesai demek, şahsi yıpranma demek... Çoğu serbest meslek erbabı için de; fiziksel yıpranmadan daha çok, zihinsel yıpranma demek. Daha da doğrusu beyin yıpranması veya beyin amortismanı demek...İşletmelerin kazanç elde etmek için edindikleri makine, demirbaş, otomobil, bina gibi varlıklar için nasıl amortisman gideri yazma imkanı varsa, serbest meslek erbabı için de ‘beyin amortismanı’ yoluyla vergide indirim imkanı tanınmalı. Bizzat kendi mesaileri, kendi yıpranmaları yoluyla kazanç elde ettiklerinden...Hemen her serbest meslek erbabı, mesleğini icra edip kazanç elde etme aşamasına kadar zaten ağır eğitim külfetine katlanıyor. Mesleğe başladıktan sonra da, yıpratıcı süreç yine kesintisiz ve artarak devam etmekte. Ancak bu yıpratıcı süreç içerisindeki yıpranmalar, vergi hesabında kazançtan düşelemiyor, ödenecek vergideki azaltıcı etkisi kullanılamıyor.Mali müşavirlik mesleğinin çatı örgütü TÜRMOB bunu daha önce dile getirdi... Hangi yıl için ne kadar mesleki yıpranma payının indirim olarak dikkate alınabileceğini de önerdi... “Serbest meslek erbabının elde ettiği hasılattan, faaliyetin ilk 5 yılında yıllık yüzde 10, sonraki yıllarda yüzde 20 nispetinde mesleki yıpranma payının yıllık beyannamelerinden indirim yapma hakkı tanınmalıdır” dediTüm serbest meslek mensuplarına; ağır mesailerinde, -vergiden düşülebilsin veya düşemesin- öncelikle faydalı-sağlıklı ömürler dileyelim. Ardından Maliye Bakanlığı’na bir kez de biz çağrıda bulunalım... Avukat, doktor, mali müşavir gibi meslek mensuplarına; mesleki yıpranmalarını, beyin amortismanı olarak kazançlarından indirim imkânı tanınsın...",2024-10-15 11:03:24
Kasımda ödenecek emlak vergisi,https://www.hurriyet.com.tr/yazarlar/ahmet-karabiyik/kasimda-odenecek-emlak-vergisi-40629482,"Yıl içinde yapılan düzenlemelerle KDV, Damga Vergisi ve harçlarda indirime gidilmişti... 1 Ekim’den itibaren konut-işyeri gibi taşınmaz alım satımında harç oranları; tekrar (yüzde 3’den) yüzde 4’e çıktı. KDV oranı 8’e indirilen (150 m2 üzeri) konut teslimlerinde oran tekrar 18’e çıktı. 2018’de ödenecek emlak vergisine yönelik yeni arsa, arazi m2 değerleri de çok konuşuldu... Haziran’da açıklanan değerlerde; 2017’ye göre yüzde 100, yüzde 200 hatta yüzde 500’lük artışlar görüldü... Fahiş oranda artışlar için vatandaş mahkemelere itiraz etti...Konut ve işyerleri için; 2018 için belirlenen emlak vergi değeri, sonraki üç yılda (2019, 2020 ve 2021) ödenecek emlak vergisini de direkt etkiliyor. Emlak vergisi matrahına esas arsa-arazi m2 değerleri dört yılda bir belirleniyor. 2018 için belirlenen değer, sonraki üç yılda yeniden değerleme oranı yoluyla arsa arazi m2 değerlerini otomatik olarak belirlemiş oluyor. Torba yasa tasarısı ile fahiş artışın önüne geçildi. Mecliste komisyondan da geçen ve kısa sürede genel kuruldan da geçip Resmi Gazete’de yayımlanması beklenen tasarıya (Md. 36) göre; 2018 için belirlenen arsa-arazi m2 değeri, 2017’deki değerin yüzde 50’sini geçemeyecek. Dolayısıyla konut- işyeri gibi mülkler için ödenecek emlak vergi değerini (matrahını) direkt etkileyen arsa m2 değerleri için, yüzde 50 olarak üst sınır getirildi. 2018 için belirlenen emlak vergi değerine; takip eden üç yılda da yeniden değerleme oranının yarısı oranında artırım uygulanarak 2019, 2020 ve 2021 için vergi matrahları otomatik belirlenecek. Matrah üzerinden de (Büyükşehir veya diğer iller için) tabloda yer alan oranlar uygulanarak ödenecek emlak vergisi belirlenecek. 30 Kasım’a kadar ikinci taksiti ödenmesi gereken, 2017 emlak vergisi için kritik noktalara da göz atalım... 2017’de satın alınan evin emlak vergisini kim ödeyecek?Mülk sahipleri yeni aldıkları konut-işyerini ilgili belediyeye bildirmek zorunda. İlk yıl alıcı vergi ödemiyor. 2017’de alım yapan alıcı için ilk emlak vergi ödemesi 2018’de başlıyor. Belediyeye bildirimin en geç yıl sonuna kadar yapılması gerekiyor. Yılın son üç ayında alınan gayrimenkullerin emlak vergisi bildirimi ise, alım tarihinden itibaren üç ay içinde yapılabiliyor.Gecikme cezası ne kadar? Emlak vergisinin ilk taksitinin ödenmesi için süre martta başlıyor ve mayısın sonuna kadar da ödenebiliyor. İkinci taksit, kasım ayının sonuna kadar ödenebiliyor. Süresinde yapılmayan ödemeler için aylık yüzde 1.40 oranında gecikme zammı hesaplanıyor. Emlak vergisini kimler ödemiyor?En fazla brüt 200 metrekare ve tek konuta sahip olan; -Hiç geliri olmayan ev hanımları ve işsizler,-SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler, (ve bunların dul ve yetimleri)-Engelliler,-Gaziler,-Şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar.",2024-10-15 11:03:26
"BBG evi değil, *MBG evi",https://www.hurriyet.com.tr/yazarlar/ahmet-karabiyik/bbg-evi-degil-mbg-evi-40621575,"Amaç; internet üzerinden yapılan alım satımları izlemek. İnternet sitelerine ilan verilerek birçok alım-satım, kiralama yapılıyor, gelir elde ediliyor. Evini, işyerini, otomobilini satan da var, kiralayan da var. İkinci el eşya alım satımı yapan da var. Bakan Ağbal, “Özel bir ekip ve birim kuruyoruz. İnternet ortamında yapılan bütün ticareti anlık takip edeceğiz” diyor. Gözetleyen Maliye olduğundan, BBG evi yerine MBG (Maliye Bizi Gözetliyor) evi desek daha da doğru olacak sanırım...Maliye Bakanı’nın eylüldeki bu açıklamasından sonra, Ekim’de yeni torba yasa meclise geldi. Ve torbadan MBG evinin yasası da çıktı böylece. Meclisteki torba yasa değişiklikleri ile Vergi Usul Kanunu’na ilaveler yapılıyor. (VUK Mük. Md. 257’ye) Yasa ile Maliye Bakanlığı yetki alıyor. İnternetten satış yapan işletmelerden ve/veya internetten ticaretin yapılmasını sağlayan, alıcı ve satıcıyı buluşturan işletmelerden düzenli olarak Maliye bilgi isteyebilecek. Bilgi içeriği; satış tutarı, alım satıma konu mal ve hizmet türleri, ilan veren satıcıların isimleri gibi detaylar da olabilecek.Netice de şu anlaşılıyor: İnternet sitesinde evin satılık fiyatı 500 bin görünürken, tapuda satışı 300 bin göstermenin riski oldukça artıyor. Ya da bu örnek için; 200 bin liralık gizlenen gelir, kişi bazlı analizler yapılarak, ilandaki değerlerle tapudaki değerler karşılaştırılarak Maliye tarafından kolaylıkla tespit edilebilecek. Tespit edildikten sonra da; tabi ki aradaki farkın vergisi, cezalı olarak tahsil edilecek. Maliye, zaten son yıllarda banka kredisi tutarı ile tapuda görünen satış değeri arasındaki farkları kişi bazlı inceleyerek sonradan geçmişe yönelik cezalı vergi tahsil ediyordu.  Şimdi; satış öncesi işlemler de, internetteki ilanlar da, satış-tapu değerleriyle karşılaştırılabilir, kontrol edilebilir hale getiriliyor.  YURT DIŞINDAN SATIŞ YAPAN ŞİRKETLERE VERGİ GELİYOR2016 yılında yerli kredi kartlarıyla yurt dışından yapılan internet alışverişinin tutarı 5,4 milyar lira... Ve bu alışveriş her yıl artarak büyüyor. 2020’de 8 milyar liraya çıkacağı tahmin ediliyor. Ödeme Türkiye’den yapılıyor, kazanç yurt dışında kalıyor. Vergi ise alınamıyor.Torba yasa ile yapılan MBG evi değişikliğinden yalnız internetten satış yapan sade vatandaş (gerçek kişiler) etkilenmiyor. Türkiye’den gelir elde edip, Türkiye’de vergi ödemeyen e ticaret platformları, e ticaret şirketleri için de önlemler var.Tasarı ile; KDV Yasası’nda (Md.9’da) değişiklik yapılarak, Türkiye’de işyeri olmamasına rağmen Türkiye’deki-KDV mükellefi olmayan- gerçek kişilere elektronik ortamda hizmet sunanlara KDV beyanında bulunma ve vergisini de ödeme görevi yükleniyor. Yasa değişikliği ile uygulamaya yönelik düzenlemeler için Maliye Bakanlığı’na yetki de veriliyor. Daha önce Türkiye’den gelir elde etmesine rağmen bu e ticaret platformları ve şirketleri Türkiye’de işyerleri de olmadığından herhangi bir vergi ödemiyorlardı.Yurt dışındaki firmaları vergilemeye yönelik maddenin gerekçesinde “Avrupa Birliği’ndeki uygulamalarına benzer şekilde verginin ödenmesi amaçlanmaktadır” denilerek, Avrupa Birliği uygulamalarına gönderme de yapılmış. Yasa değişikliğinin Resmi Gazete’ de yayımlanmasının ardından uygulamanın nasıl olacağına yönelik Maliye Bakanlığı’nca yapılacak açıklamalar konuyu daha da netleştirecektir.*Maliye bizi gözetliyor (MBG)",2024-10-15 11:03:29
"Twitter’dan yazdı, işini ve davayı kaybetti",https://www.hurriyet.com.tr/yazarlar/ahmet-karabiyik/twitterdan-yazdi-isini-ve-davayi-kaybetti-40613977,"Çalışan mahkemeye gidiyor... İş mahkemesi ilk başta; ‘işverenin işten çıkarma nedeni geçerli değil’ diyerek ‘çalışanın işe iadesine’ karar veriyor. İşveren temyize gidince iş mahkemesinin kararı bozuluyor, Yargıtay ‘işverenin işten çıkarma nedeni geçerlidir, çalışanın işe iade hakkı yoktur’ diyor. (Yargıtay 22. Hukuk Dairesi, Esas No: 2016/12012, Karar No: 2016/15790)Çalışanın işe iade talebi Yargıtay’da şu gerekçelerle kabul görmüyor:- Çalışanın Twitter hesabından işyerini karalayıcı yazılar yayınladığına dair kuvvetli şüpheler olduğundan,- Çalışan, Twitter hesabının başkaları tarafından adına açıldığına yönelik iddiasını kanıtlayamadığından,- Çalışanın ismi ile açılan hesabın dava sırasında kapatılmasından,- Yalnızca işyerinde çalışanların bilebileceği aksaklıkların dile getirildiği düşünülse de, bunların sosyal medya kullanıcılarına aktarıldığı dikkate alındığından,işverenden iş ilişkisini devam ettirmesinin beklenemeyeceği, güven duygusunun zedelendiği belirtiliyor.Evet, sosyal medya bir taraftan milyonlarca kullanıcısına yenilerini ekleyerek her geçen gün daha da yaygınlaşıyor... Diğer taraftan çalışanların işini kaybetmesine yol açacak kadar riskler de taşıyor. Çalışanların özellikle işyeri ile ilgili konularda sosyal medya paylaşımlarına ‘aman dikkat’ diyoruz. Dava kaybedilince çalışan hangi haklarını kaybediyor? İşe iade davası çalışan lehine sonuçlansaydı, çalışan ya işine geri dönebilecekti veya (işveren işe iade almak istemiyorsa) çalışana iki kalem ödeme yapılması gerekecekti... Uygulamada çoğunlukla işverenler; davayı kazanan çalışanını işe geri başlatma yerine, işe başlatmama tazminatını ve boşta geçen süre ücretini ödemeyi tercih ediyor. İşe başlatmama tazminatı mahkemenin kararına göre; dört ila sekiz aylık ücreti tutarında ödeniyor. (Bu tazminattan Gelir Vergisi ve sigorta primleri de kesilmiyor.) Diğer kalem ise ‘boşta geçen süre ücreti’, bu da dört aya kadar ücreti tutarında. (Üzerinden gelir vergisi ve sigorta prim kesintileri yapılır.)  İşe iade tazminatından da, boşta geçen süre ücretinden de binde 7,59 Damga Vergisi kesilir. Bir çalışanın işten çıkarıldıktan sonra mahkemeye gidip işe iade davası açabilmesi, tüm işyerleri için söz konusu olamıyor. En az 30 çalışanı olan işyerlerinde çalışanlar için bu hak geçerli. (İş Kanunu Md. 18) Ayrıca çalışanın işyerinde altı aydan fazla çalışmış olması da gerekiyor. Bu iki koşul mevcut olduğunda; çalışan işten çıkarıldıktan sonra bir ay içinde mahkemeye (Resmi Gazete’de henüz yayımlanmamış olan yasa tasarısına göre arabulucuya) giderek işe iade davası açabiliyor.İşten çıkarılan çalışan mahkemeden önce arabulucuya gidecekHenüz Resmi Gazete’ de yayımlanmadı. Ancak Meclis’te genel kuruldan geçti... Yasa değişikliği ile; işe iade davası açacak çalışanlar artık direkt mahkemeye gidemeyecekler. Öncelikle arabulucuya gidecekler. İşten çıkarılan çalışanlar; işe iade davası açmadan önce (fesih bildiriminin tebliğinden itibaren bir ay içinde) arabulucuya gidecek. Arabulucudan üç hafta içinde karar çıkacak. Anlaşma çıkmadığı durumda son tutanağın düzenlendiği tarihten itibaren iki hafta içerisinde mahkemeye gidilerek işe iade davası açılabilecek.İş mevzuatı haricinde, vergi mevzuatındaki değişiklikler de Meclis’in gündeminde...Meclise sunulan torba yasa tasarısında değişiklikler de yapıldı. Çalışanların vergilendirmesinde; üçüncü vergi dilimine denk gelen gelirlerine yönelik üç puanlık oran artışından vazgeçildi. MTV’ deki artış oranı aşağıya çekildi. Kurumlar Vergisi’nde finans-bankacılık sektörü dışındaki mükellefler için de, vergi oranı yüzde 20’den, 22’ye çıkarıldı... Kısa süre içerisinde Resmi Gazete’de yayımlanmasını beklediğimiz vergi mevzuatında yapılan değişikliklerin etkilerini önümüzdeki yazılarda ayrıca ele alacağız.",2024-10-15 11:03:32
Gayrimenkul satanların vergileri ne kadar artıyor?,https://www.hurriyet.com.tr/yazarlar/ahmet-karabiyik/gayrimenkul-satanlarin-vergileri-ne-kadar-artiyor-40606458,"Vergi mükellefi olmayan sade vatandaş da, taşınmazını sattığında kazanç elde edebilir. Yeni yasa tasarısından her iki kesim de etkileniyor: Şirketler daha fazla Kurumlar Vergisi (KV) ödeyecek, şahıslar daha yüksek Gelir Vergisi (GV) ödeyecekler. Önce sade vatandaşın vergisindeki artışa bakalım. Mecliste görüşülecek olan yasa tasarısında; gelir vergisinin üçüncü dilimi için geçerli vergi oranı yüzde 27’den yüzde 30’a çıkıyor. Gayrimenkul satışından kazanç elde edenler; 30 bin lirayı aşan (70 bin liraya kadar olan) kazançları için mevcut yasaya göre yüzde 27 vergi öderken, tasarı yasalaştığında yüzde 30 vergi ödeyecek. Taşınmaz satışı üzerinden vergi ödenmesi için; öncelikle alış değerinin üzerinde satış değeri oluşmuş olması, yani kazanç elde edilmesi gerekiyor. (Edinim tarihinden sonra beş tam yıl geçtikten sonra taşınmaz satılırsa, ne kadar ‘değer artış kazancı’ elde edilirse edilsin GV ödenmiyor.)Beş yıldan önce satılıp kazanç elde edildiğinde, elde edilen kazançtan istisna da (11 bin lira) düşülebiliyor. Ayrıca enflasyon endeks değişiminin yüzde 10’nun üzerinde olduğu durumda alış maliyeti yükseltilip, değer artış kazancı düşürülebiliyor ve böylece enflasyon değerlemesi yoluyla ödenecek vergi tutarı azaltılabiliyor. (Satışın yapıldığı aydan bir önceki ve alışın yapıldığı aydan bir önceki ÜFE endeks değişimi dikkate alınıyor.)Tablo 1’de; mevcut yasaya göre ve yeni yasa tasarısına göre (250 bin lira kazanç için) hesaplanmış iki farklı vergi hesabı var. Tasarıda yer alan oran artışının, 1.200 lira fazla vergi hesaplanmasına neden olduğu görülmekte. Kazanç 70 bin lira üstü olduğu durumda tasarıdaki üç puanlık oran artışından dolayı ilave ödenecek vergi farkı hep 1.200 lira olacaktır. 30 bin- 70 bin lira arası kazanç ise mevcut yasaya göre yüzde 3 fazla vergi hesaplanmasına neden olacaktır. Taşınmazının satışından 30 bin liraya kadar kazanç elde edenlerse zaten tasarıda öngörülen vergi oran artışından etkilenmiyorlar. (Tablo 2’de görülebilir.)Şirketler için 75’lik istisna yüzde 50’ye düşüyorŞirket aktifinde yer alan gayrimenkul, iki yıl içinde satıldığında elde edilen kazancın tamamı üzerinden vergi hesaplanıyor. İki tam yıl geçtikten sonra satışta ise kazancın yüzde 75’i istisna oluyor. (KVK Md. 5 /1-e) Tasarı ile bu istisnanın oranı yüzde 50’ye düşürülüyor. Böylece şirketler iki yıl aktiflerinde tuttukları taşınmazları sattıklarında, elde ettikleri kazançların dörtte biri için vergi öderlerken tasarı ile artık kazançlarının dörtte ikisi (yarısı) üzerinden vergi ödeyecekler. Kurumlar Vergisi (KV) istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon” hesabında tutulması gerekiyor. Satış bedelinin, satışın yapıldığı yılı izleyen ikinci takvim yılının sonuna kadar tahsil edilmesi de istisnanın diğer bir koşulu. Taşınmazlarını satan şahıslar için de, şirketler için de, 2017 yılı içinde yapılacak kural değişikliğinin, 2017 kazançlarına uygulanmaması gerekir. Geçen hafta, 5 Ekim Perşembe günkü yazımızda da vurgulamıştık... “Tasarı ile; adeta maç oynanırken maçın kuralları değişiyor.’... Dileriz; Mecliste “yeni kural; yeni yılda- 2018’de geçerli’ hale getirilerek tasarı yasalaşır.",2024-10-15 11:03:34
Torba Yasa ile arttırılan vergiler neyi değiştiriyor/4 - Çalışanlara vergi şoku!,https://www.hurriyet.com.tr/yazarlar/ahmet-karabiyik/torba-yasa-ile-arttirilan-vergiler-neyi-degistiriyor-4-calisanlara-vergi-soku-40602526,"TORBA yasa tasarısında yer alan değişikliklerin kira geliri olanların vergilerini nasıl etkilediğini, 2018’de ne kadar daha fazla vergi ödeyeceğini örneklerle dün ve önceki gün ele almıştık. Çarşamba günü; asgari ücretlinin son dört ay için net ücretini, yasa tasarısındaki ilgili maddeyi de dikkate alarak incelemiştik. (Asgari Geçim İndirimi’nde –AGİ- artış sağlanarak net ücret son dört ayda da 1.404 lira olarak korunuyor.)Bugün de; milyonlarca çalışanı ilgilendiren “Torba yasa ile 2018’de çalışanların vergileri ne kadar artıyor?” sorusunu cevaplayacağız. Artıyorsa hangi ücret seviyesi için ne kadar artıyor, 2017 ve 2018 ücretlerini karşılaştırmalı olarak ele alıyoruz…Yasa tasarısında; gelir vergisinde üçüncü dilim için vergi oranında yüzde 3 artış öngörülüyor. 2018’de ücret gelirinin-vergi matrahının büyüklüğü yıl içinde 30 bin lirayı aşanlar için (110 bin liraya kadar) , yüzde 27 oranında değil, yüzde 30 oranında vergi alınması öngörülüyor.NET MAAŞ AYNEN DEVAMİlk olarak “net ücret üzerinden işyerinden maaş alan çalışanların hayatında bir şey değişmiyor” onu belirtelim. Çünkü net ücret üzerinden işvereniyle anlaşmış çalışanların ücret bordrolarında her ay aynı net ücret görünür. Çalışanın banka hesabına yatan net maaş aydan aya azalmaz.  Vergideki artışlar, işverene yansır. İşveren vergi artışını kendisi üstlenir.İkinci olarak; “maaşı brüt üzerinden anlaşma yapılmış çalışanların da tümü bu vergi oran artışından etkilenmiyor” onu da belirtelim.  Brüt ücreti aylık 2.940 TL altında olanlar vergi oran artışından etkilenmeyecek. Nedeni; vergi matrahlarının toplamda yılsonuna kadar 30 bin lirayı aşmayacak olması… 2018’de aylık brüt maaşı 2.940 lira üstü olanlar ise, brüt maaş arttıkça daha yüksek tutarda vergi artışından etkileniyor. ÜST LİMİT 2400 TLTablo 1’de detayları yer almakta. 10 farklı brüt ücret için; toplam net ücretler ve toplam ödenecek vergiler görülebilir. Ayrıca vergiler ve net ücretin 2017’den, 2018’e ne kadar değiştiği de görülebilir.Örneğin; Brüt aylık maaşı 3.000 TL olan bir çalışan, 2017’de ödediği vergiye göre, 2018’de 18 TL fazla vergi ödeyecek. Brüt ücreti; 5 bin lira olan bir çalışan 2018’de toplamda 630 TL, 6 bin lira olan bir çalışan 936 lira, 10 bin lira olan çalışan, 2017’ye göre 2.160 lira fazla vergi ödeyecek. Maaşı ne kadar yüksek olursa olsun 2018’de oran artışından dolayı fazla ödenecek vergi tutarı 2.400 lirayı da geçmeyecek. Brüt maaşı 12.500 olan da, daha fazla brüt ücreti olan da, 2017’ye göre 2018’de, 2.400 lira fazla vergi ödeyecek. Tablo2’de görüleceği üzere; vergilenecek tutar; bu dilimde için en fazla 80 bin olduğundan, 80 bin liranın yüzde 3’ü 2.400 liraya denk gelmekte. (Üçüncü dilim aralığı 30 bin ile 110 bin arası olduğundan…)2018 ücretlerine ilişkin hesaplamalar, 2017 vergi dilimleri dikkate alınarak yapıldı. Aralık ayında 2018’de uygulanacak vergi dilimleri GV tebliği ile açıklanarak kesinleşecektir. Ayrıca ücret hesaplamalarını etkileyecek; asgari ücret, AGİ, sigorta primine esas alınan taban ve tavan değerleri de yenilenecektir.  Yeni yıl ücretlerine ilişkin kesinleşen yeni değerlere göre, brüt ücrete göre değişen vergi hesaplamalarını ayrıca ele alacağız.  BİTTİ            Gözden Kaçmasın                                                                                                        #AHMET KARABIYIK                            #HÜRRİYET                                Torba Yasa ile artırılan vergiler neyi değiştiriyor/3 - İşyeri kira vergileri ne kadar artacak?                                    Hürriyet.com.tr                                                    Gözden Kaçmasın                                                                                                        #KİRA GELİRİ                            #VERGİ                                Kira geliri olanın vergisi artıyor                                    Hürriyet.com.tr                                                    Gözden Kaçmasın                                                                                                        #AHMET KARABIYIK                            #HÜRRİYET                                Vatandaş nasıl etkilenecek?                                    Hürriyet.com.tr                                        SON 24 SAATTE NE OLDU?",2024-10-15 11:03:36
Torba Yasa ile artırılan vergiler neyi değiştiriyor/3 - İşyeri kira vergileri ne kadar artacak?,https://www.hurriyet.com.tr/yazarlar/ahmet-karabiyik/torba-yasa-ile-artirilan-vergiler-neyi-degistiriyor-3-isyeri-kira-vergileri-ne-kadar-artacak-40601291,"Tasarıyla; Gelir Vergisi Kanunu’nda (GVK); hem götürü giderin oranı yüzde 25’den, yüzde 15’e düşüyor. Hem üçüncü vergi dilimi oranı yüzde 27’den, yüzde 30’a çıkıyor. Her iki değişiklik de; kira geliri elde edenlerin daha fazla vergi ödemesine neden olacak.İşyeri kira geliri elde edenlerin, konut kirası elde edenlere göre bir avantajı var. Vergi ödemek yerine Maliye’den vergi iadesi de alabiliyorlar.  Ancak vergi iadesi alanlar da, tasarıdaki değişikliklerden etkilenecek, en azından alacakları vergi iadesi tutarı azalacak.Konut kirası elde edenler için vergi hesabına dünkü yazımızda yer vermiştik. Bugün ‘işyeri kira geliri elde edenlerin vergi hesabını’ ele alıyoruz.Tabloda 2017’de işyeri kirası elde edenlerin ne kadar vergi ödeyecekleri/iade alacakları yer almakta. 15 farklı aylık-yıllık işyeri kira geliri için iki farklı vergi hesaplandı: Birincisi; mevcut yasaya göre, ikincisi tasarıdaki değişikliklere göre yapılan vergi hesabı. Dolayısıyla mülk sahipleri, tasarının yasalaşması durumunda hangi kira geliri için ne kadar fazla vergi ödeyeceğini/ne kadar daha az iade alabileceklerini bu tablodan görebilir.   Götürü giderdeki düşüşten dolayı tüm -götürü gider tercihi yapan- mülk sahipleri etkilenecek. Gelir vergisi oranındaki artıştan (yüzde 27’den, yüzde 30’a) dolayı ise yalnızca kira geliri-matrahı yıllık 30.000 lirayı aşanlar etkilenecek. Yani; yıllık kira geliri matrahı 30 bin lirayı geçenler -70 bin liraya kadar gelirleri için- normalde yüzde 27 vergi ödeyeceklerken, tasarı ile ödeyecekleri verginin oranı yüzde 30’a çıkıyor.Kira gelirinden dolayı beyanname verecekler için, kritik konuları da hatırlayalım... 2018 Mart’da kimler beyanname verecek?2017’de net 24.000 lira, brüt 30.000 liradan fazla işyeri kira geliri elde edenler beyanname (1-25 Mart 2018) verecek (GVK Md. 86/1-c). Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2017 gelirleri için 1.600 lira (GVK Md. 86/1-d). - Gerçek gider kabul edilen harcamalar neler?Mülk sahiplerinin büyük çoğunluğu hem hesaplaması kolay olduğundan, hem de dönem içindeki gerçek gideri, götürü giderden (gelirin yüzde 25’inden) daha düşük tutarda olduğundan, götürü gideri tercih etmekteydi. Ancak meclisteki tasarının yasalaşması ile beraber götürü gider (yüzde 15)  cazibesini kaybedecektir. Dolayısıyla artık daha da çok tercih edilecek ‘gerçek gider’ kabul edilen kalemleri hatırlayalım:- Gayrimenkul satın alınırken alınan kredinin faizleri gelirden düşülebilir. (GVK Md. 74/4).- Kira geliri elde ederken diğer taraftan kendisi de kira da oturanların ödedikleri kira bedelleri de hesaplamada gider (-) olarak dikkate alınabilir. (GVK Md. 74/10).Gelir Vergisi Kanunu’nun 74. maddesinde sayılan diğer ‘gerçek giderleri’ de şöyle özetleyebiliriz: Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, idare giderleri, sigorta giderleri, sözleşmeye, kanuna veya ilama istinaden ödenen zarar, ziyan ve tazminatlar, ödenen vergi, resim, harç ve şerefiyelerle belediyelere ödenen harcamalara katılma payları.- Son beş yılda konut alanlar konut bedelinin yüzde 5’ni gelirinden düşebiliyor (GVK Md. 74/4). 2013 ve sonrasında konut alanlar (tek bir konutu için) bu hesabı (2017 kira gelirleri için) yapabilir. (İşyeri kirasının vergi hesabında, yüzde 5 giderden faydalanılamıyor). - Beyanname verdikten sonra götürü gider usulünden dönülebilir mi?Dün ‘Konut Kira Gelirlerinin’ vergi hesabını incelerken bahsetmiştik... Bugün de tekrarlamakta yarar var. Götürü gider usulünü kabul edenler normalde iki yıl geçmedikçe bu usulden dönemiyorlar. Elde edilen kira gelirine ilişkin gelir vergisi beyannamelerinde, yanlışlıkla götürü gider usulünü seçenlerse beyannamenin verildiği takvim yılı içerisinde olmak kaydıyla, düzeltme beyannamesi verdiklerinde gerçek gider usulünden yararlanabiliyorlar. (İzmir Vergi Dairesi Başkanlığı, 29.12.2016 Tarih ve 108276 Sayılı Özelge)YARIN: TASARIYA GÖRE ÇALIŞANLARIN VERGİLERİ NE KADAR ARTACAK?            Gözden Kaçmasın                                                                                                        #AHMET KARABIYIK                            #HÜRRİYET                                Vatandaş nasıl etkilenecek?                                    Hürriyet.com.tr                                                    Gözden Kaçmasın                                                                                                        #KİRA GELİRİ                            #VERGİ                                Kira geliri olanın vergisi artıyor                                    Hürriyet.com.tr",2024-10-15 11:03:39
Kira geliri olanın vergisi artıyor,https://www.hurriyet.com.tr/yazarlar/ahmet-karabiyik/kira-geliri-olanin-vergisi-artiyor-40600123,"Yasa tasarısı ile; Gelir Vergisi Kanunu’nda (GVK); hem götürü giderin oranı yüzde 25’den, yüzde 15’e düşüyor hem üçüncü vergi dilimi oranı yüzde 27’den, yüzde 30’a çıkıyor. Her iki değişiklik de; kira geliri elde edenlerin daha fazla vergi ödemesine neden olacak. ‘Konut kirası elde edenler için’ vergi hesabını bugün, ‘işyeri kira geliri elde edenlerin’ vergi hesabını yarın ele alıyoruz.Tabloda 2017’de yıl boyunca konut kirası elde edenlerin ne kadar vergi ödeyecekleri yer almakta. 15 farklı aylık-yıllık konut kira geliri için iki farklı vergi hesaplandı: Birincisi; mevcut yasaya göre, ikincisi tasarıdaki değişikliklere göre yapılan vergi hesabı. Dolayısıyla mülk sahipleri, tasarının yasalaşması durumunda hangi kira geliri için ne kadar fazla vergi ödeyeceğini bu tablodan görebilir. Götürü giderdeki düşüşten dolayı tüm -götürü gider tercihi yapan- mülk sahipleri etkilenecek. Gelir vergisi oranındaki artıştan (yüzde 27’den, yüzde 30’a) dolayı ise yalnızca kira geliri-matrahı yıllık 30.000 lirayı aşanlar etkilenecek. Yani yıllık kira geliri matrahı 30 bin lirayı geçenler -70 bin liraya kadar gelirleri için- normalde yüzde 27 vergi ödeyeceklerken, tasarı ile ödeyecekleri verginin oranı yüzde 30’a çıkıyor. 2017’de kira gelirinden dolayı beyanname verecekler için kira gelirlerinin vergilendirilmesi ile ilgili kritik konuları da hatırlayalım... KİMLER BEYANNAME VERECEK2017’de yıl boyunca 3.900 liraya kadar konut kirası elde edenler beyanname vermeyecek. Dolayısıyla vergi de ödemeyecekler. 3.900 liranın üstünde konut kira geliri olanlar beyanname verecek. (GVK. Md.21)Her yıl yeniden belirlenen bu istisna tutarı 2016 gelirleri için 3.800 liraydı, 2017 gelirleri için ise bu tutar 3.900 lira. (296 no.lu GV Genel Tebliği) - Ödeyeceğim vergiyi ‘götürü gider’ ne kadar azaltır?Basitçe hesaplama şöyle: Yıllık kira gelirinden, önce istisna (3.900 lira) ve (Yasa tasarısına göre) yüzde 15 götürü gider düşülüyor, sonra vergi hesaplanıyor. Götürü giderde; 3.900 liralık istisna düşülmüş kira gelirinin yüzde 15’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Götürü gider yöntemini seçenler; aşağıdaki tablodan, elde edilen yıllık kira tutarına göre ne kadar vergi ödeyeceğini görebilirler. Beyanname verecek mükellefler iki farklı gider yönteminden birisini tercih edebiliyor; ‘götürü gider’ veya ‘gerçek gider’ (GVK Md. 74). - Ödeyeceğim vergiyi ‘gerçek giderler’ ne kadar azaltır? Gerçek gider yöntemini seçenler de yıllık kira gelirinden, önce 3.900 lira istisnayı, sonra belgeye dayanarak gerçek giderlerini düşüp, kalan tutar üzerinden vergiyi hesaplayabiliyor. Götürü gidere göre farkı, giderler belgeli olmak zorunda. - Götürü gider yöntemi mi, gerçek gider yöntemi mi, nasıl karar vereceğim?Götürü giderde (2017 yılı gelirleri için 3.900 liralık istisna düşülmüş) kira gelirinin yüzde 15’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Mülk sahiplerinin büyük çoğunluğu hem hesaplaması kolay olduğundan, hem de dönem içindeki gerçek gideri, götürü giderden (gelirin yüzde 25’inden) daha düşük tutarda olduğundan, götürü gideri tercih etmekteydi. Ancak meclisteki tasarının yasalaşması ile beraber götürü gider (yüzde 15) cazibesini kaybedecektir. Götürü gider yöntemini seçenlerin iki yıl boyunca bu yöntemden vazgeçme şansları da yok. (GVK Md. 74). - Gerçek gider yöntemi kimler için avantajlı?Tasarı yasalaştığında yüzde 15 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Ancak götürü gider belgesiz olarak hesaplanıyorken, gerçek giderler belgeli olarak vergi hesabında dikkate alınabiliyor. Söz konusu belgelerin beş yıl saklanarak olası denetimde ibraz edilmesi gerekiyor. (2017 kira gelirleri için 2022’nin sonuna kadar saklanmalı) - Beyanname verdikten sonra götürü gider usulünden dönülebilir mi?Götürü gider usulünü kabul edenler normalde iki yıl geçmedikçe bu usulden dönemiyorlar. Elde edilen kira gelirine ilişkin gelir vergisi beyannamelerinde, yanlışlıkla götürü gider usulünü seçenlerse beyannamenin verildiği takvim yılı içerisinde olmak kaydıyla, düzeltme beyannamesi verdiklerinde gerçek gider usulünden yararlanabiliyorlar. (İzmir Vergi Dairesi Başkanlığı, 29.12.2016 Tarih ve 108276 Sayılı Özelge) Bir konuyu da özellikle belirtmekte fayda var… Tasarıda gelir vergisi oran artışının 2017 gelirleri için uygulanacağı belirtiliyor. (Ücret gelirlerinde 2018’den itibaren yeni oran geçerli.) Dolayısıyla yılın başındaki kural, yıl bitmeden değiştiriliyor. Adeta maç oynanırken maçın kuralları değişiyor... Bu kural değişiklikleri iyi niyetli mükellefleri zorda bırakacaktır. Hem götürü gider oranının aşağı çekilmesi, hem vergi oranının yüzde 27’den 30’a çıkarılması 2018’den itibaren geçerli olmalı. Dileriz, mecliste bu durum dikkate alınır ve ‘yeni kural yeni yılda geçerli’ hale getirilerek tasarı yasalaşır.",2024-10-15 11:03:41
Vatandaş nasıl etkilenecek?,https://www.hurriyet.com.tr/yazarlar/ahmet-karabiyik/vatandas-nasil-etkilenecek-40598853,"Tasarı ile; Motorlu Taşıtlar Vergisi’nde (MTV) ödenecek vergiler yüzde 40 ila yüzde 68 oranında arttırılıyor. (Bu oranların aşağı çekileceği yönünde sonradan hükümetin açıklaması oldu.) Gelir Vergisi’nde üçüncü dilimde vergileme oranı yüzde 27’den yüzde 30’a çıkarılıyor. Emlak Vergisi’nde arsa ve arazi metrekare birim değerinin artışı yüzde 50 ile sınırlandırılıyor Kurumlar Vergisi’nde; finans-bankacılık şirketleri için oran, yüzde 20’den yüzde 22’ye çıkıyor Veraset ve İntikal Vergisi’nde; şans oyunları ve çekilişlerde alınan verginin oranı yüzde 10’dan, yüzde 20’ye çıkarılıyor. Özel İletişim Vergisi oranı cep telefonu görüşmeleri, sabit telefon görüşmeleri ve data-internet hizmetleri için tek oran; ‘yüzde 7.5’ olarak belirleniyor.  ‘130 maddelik yasa tasarısından’ öne çıkan vergi konuları bu saydıklarımızHepsini ayrı ayrı ele alacağız MTV’de binek otonun silindir hacmi ve araç yaşına ilaveten ‘aracın değeri de’ ne kadar vergi ödeneceğini belirleyecekKira geliri elde edenlerde; götürü giderin oranı, yüzde 25’den yüzde 15’e çekilince cazibesi pek kalmadı, gerçek giderlerin önemi arttı. “Gerçek giderler belgelendirilerek nasıl daha az vergi ödenebilir?” sorusunun cevabı merak edilecek bu durumda 2018 için çalışanların vergi yükü arttı Veya net ücret hesabı üzerinden maaş ödenen çalışanlarda bu yük işverenlerce üstlenilecek, işverenin ücret maliyeti artacak. 2018’de hangi ücret seviyesi için vergiler, ücretleri nasıl ve ne kadar etkileyecek?Bu detayların hepsini ayrı ayrı ele alıp, merak edilen soruları sonraki yazılarımızda cevaplayacağız Vergilerdeki bu değişikliklerinin tümünün şu anda tasarı olduğunu, henüz yasalaşmadığını, mecliste değişikliklere uğrayabileceğini de ayrıca belirtelim. Bugün asgari ücretlilerin net ücret hesabına göz atalım Geçen yıl ‘acaba net ücret son üç ay 70 lira düşecek mi?’ endişesi vardı. Müdahale edilmiş ve son üç ay için Asgari Geçim İndirimi (AGİ) artırımı yapılarak ve devletçe karşılanarak çözülmüştü (Gelir Vergisi Kanunu -GVK-  Geçici Madde 86.) Müdahale sonucu yılın başında geçerli olan 1.300 lira net asgari ücret, yılın sonunda da korundu.Bu yılda asgari ücretli için ‘son dört ay net ücretlerde düşüş olacak mı?’ endişesi yaşanırken yasa tasarısı ile yine AGİ müdahalesi yapıldı Müdahale sonucu yılın başında da, yılın sonunda da 1.404 lira net asgari ücret korunmuş oldu. (Yasa Tasarı ile GVK’na eklenecek Geçici Madde 87)Tabloda asgari ücretlilerin ocak ayı bordro değerleri de, eylül ayı değerleri de ve son üç ayın değerleri de ayrı ayrı yer almakta.  Asgari ücretlinin bordrosunda hesaplanan-kesilen vergi; ocak ayında 226.63 TL iken, eylül de 256.53 TL’ye ve son üç ay için 302.18 TL’ye arttığını görüyoruz. Son dört aydaki vergideki artış; normalde çalışanın net maaşını azaltacakken, vergi artmasına rağmen -yasa tasarısında- çalışan lehine AGİ artışı yapılarak net ücret son dört ayda da 1.404 lira olarak korunuyor.AGİ’ deki bu artışın işverenin ücret maliyetinde bir artışa neden olmayacağını da ayrıca belirtelim İşverenler, çalışanların ücretleri üzerinden hesapladıkları vergiyi, AGİ kadar daha az Maliye’ye ödüyorlar. Dolayısıyla AGİ’ deki artış işverenin ücret maliyetinde bir artışa neden olmuyor.YARIN: Konut kira vergileri ne kadar artacak?",2024-10-15 11:03:44
Hediye otomobil için vergi ödenecek,https://www.hurriyet.com.tr/yazarlar/ahmet-karabiyik/hediye-otomobil-icin-vergi-odenecek-40591475,"Çekilişle 500 bin liralık araba kazanmış ama daha sevincini tam yaşayamadan ‘vergi’ derdine düşmüş. “Kredi çekmeye çalışıyorum” diyor, ödeyeceği “intikal vergisi” için. Arabanın KDV ve ÖTV vergileri zaten (çekiliş koşulları belirlenirken) çekilişi düzenleyen firma tarafından yüklenilmiş... Yiğenoğlu’na düşen vergi ise Veraset ve İntikal Vergisi (VİV). Arabanın değeri üzerinden istisna (4.068 TL) düşüldükten sonra yüzde 10 olarak hesaplanıyor VİV. Milyonlarca katılımcı arasından talih kuşu konmuş Engin Yiğenoğlu’na. Ordu’ lu talihli “Arabadan daha çok, paraya ihtiyacım olduğundan, arabayı üzerime aldıktan sonra satacağım” demiş. Şansıyla araba sahibi olan başkaları da var... Çekiliş de şart değil... Ünlülerin eşleri, nişanlıları, çocukları, sevgilileri de son model lüks araba sahibi olabiliyor. “Ünlü futbolcu, eşine 500 bin lira değerinde araba aldı” şeklinde haberler okuyoruz. Ya da ünlü oyuncu ve sanatçılar için benzer haberler görüyoruz... Ünlülerin hediye ettiği araçlar için de ‘intikal vergisi’ var. Hediye olarak eşinden, sevgilisinden araba alanlar da vergi ödemek zorunda... Çekilişle de olsa, hediye olarak da olsa bedelsiz olarak araba sahibi olunduğunda vergisi var. Çekilişlerde tek oran (yüzde 10) üzerinden vergi hesaplanırken, bağış-hediyelerde artan oranlı vergi uygulanıyor. Bağış, hediye yoluyla intikallerde vergi oranları yüzde 10’dan başlayıp yüzde 30’a kadar yükseliyor. (VİV Md. 16) Yalnız burada medeni durumu ‘evli’ olanlara bir avantaj tanınmış durumda. Oranlar yarı yarıya indirimli uygulanıyor, oranları yüzde 5’den başlayıp en fazla yüzde 15’e kadar yükseliyor. İntikal vergisi hesaplanırken oranlar uygulanmadan önce 4.068 TL tutarındaki istisna, arabanın değerinden düşülüp kalan tutar üzerinden vergi hesaplanıyor. Bağışı-hediyeyi alan için beyanname verme süresi bir ay. (VİV Md. 9/2) Sonrasında ödeme, üç yılda ve altı taksitte (Mayıs ve kasım aylarında) yapılabiliyor. (VİV Md. 19) İNDİRİMLERDE SON 4 GÜN30 Eylül’e kadar geçerli vergi indirimleri için son dört gün artık... Beyaz eşya ürünlerinde ÖTV yüzde 6,7 alınırken geçici olarak vergi sıfırlanmıştı. Mobilyada KDV oranı 18’den 8’e indirilmişti. Konut teslimlerinde de KDV oranlarında indirime gidilmişti. Konut satım sözleşmelerinde Damga Vergisi de geçici olarak kaldırılmıştı. Taşınmazların devirlerinde alıcı ve satıcıdan (yüzde 2 + yüzde 2) yüzde 4 oranında alınan tapu harcı da geçici olarak yüzde 3’e (yüzde 1,5 + yüzde 1,5) düşürülmüştü. Tümü için Ekim ayından sonra tekrar önceki vergi oranları geçerli hale geliyor. SON 24 SAATTE YAŞANANLAR",2024-10-15 11:03:47
"Ceket, gömlek gider yazılamıyor",https://www.hurriyet.com.tr/yazarlar/ahmet-karabiyik/ceket-gomlek-gider-yazilamiyor-40584329,"Kadın memurların da, erkek memurların da kıyafetleri ‘kış dönemine’ uygun olmak zorunda artık. Erkek memurların, görev yerlerinde gömlek ve kravat takmaları da zorunlu. (Kamu Kurum ve Kuruluşlarında Çalışan Personelin Kılık ve Kıyafetine Dair Yönetmelik.)Memurların zorunluluktan giydiği ceketi, takım elbiseyi, gömlek ve kravatı avukatlar da, mali müşavirler de giyiyor. Hemen her zaman avukatlar da, mali müşavirler de takım elbiseli veya ceketli, gömlekli ve büyük çoğunluğu kravatlı olarak çalışıyorlar. Meslek mensupları işlerini yaparlarken; müvekkillerinin, müşterilerinin karşılarına kıyafetlerine ekstra özen göstererek çıkmaktalar. Haliyle bu kıyafetleri edinmek için bir bedel de ödemekteler. Avukatların da, mali müşavirlerin de mesleklerini icra ederlerken giydikleri kıyafetleriyle ilgili bir sıkıntıları var yalnız... Mesleki faaliyetleri için vazgeçilmez sayılabilecek bu giyim harcamalarını gider yazamıyorlar. Maliye bu konuda çok net: “Dış giyim için yaptığınız harcamaları vergi hesabınızda gider olarak yazamazsınız” diyor. Nedeni de “dış giyim eşyalarının faaliyetin yürütülmesine mahsus görülmemesi” ve “dış giyim eşyalarının iş dışında özel hayatta da kullanılmaya elverişli olarak görülmesi.” (İstanbul Vergi Dairesi Başkanlığı’nın; 2 Haziran 2014 tarih ve 1546 sayılı özelgesi ve 23 Ekim 2013 tarih ve 1692 sayılı özelgesi.)Memur olmasa da işinin gereği; ceket-gömlek giyen, kravat takan başka meslekler de var... Doktor, noter, mimar, mühendis, gümrük komisyoncusu gibi... Aynı durum onlar için de geçerli. Gelir Vergisi Kanunu’ndaki (GVK) Serbest Meslek Erbabı (Md. 66) kapsamına giren tüm meslekler bu giyim harcamalarını gider yazamıyor. Serbest meslek kazancı elde edenler için dış giyimde miktar-tutar olarak bir sınırlama getirilebilir ama bu harcamaların hiç gider kabul edilmemesi mesleki faaliyetin hayata yansıması ile uyuşmamakta. Çünkü meslek sahiplerinin gerçekte bu klasik sayılabilecek kıyafetleri, hele de günümüzde özel hayatlarında pek kullanmadıkları da bilinmekte... İş amaçlı olarak bu kıyafetleri satın almaktalar. Nitekim Maliye Bakanı’ da bu yönde görüş açıkladı... “Mevcut vergi sisteminin, esnaf ve serbest meslek erbabının iş için yaptığı giyim, ulaşım, yemek gibi şahsi harcamaların kazançtan indirilmesine imkân vermediğini, gerçekten yapılan işin doğasına uygun olan şahsi giderlerini kazançtan düşülebilmesine imkân vereceğiz” dedi. Bu durumda “ne zamandan itibaren ceket, gömlek faturaları gider yazılabilecek?” sorusu sorulacaktır... Yine Maliye Bakanı Naci Ağbal’ın sözleriyle cevaplayalım. Bu tip şahsi harcamaların gider yazılabileceğine yönelik düzenleme için, “Bu yıl sonuna kadar TBMM’de yasalaştırılması hedeflenen Gelir Vergisi Kanunu Tasarısı’na eklenecek” dedi. ŞİRKETLERİN VERDİKLERİŞirketler de çalışanlarına; görev yaptıkları sırada, işyerine ait kıyafet giymelerini işin gereği şart koşabiliyor. Ve bunun için masrafa da katlanıyorlar. İşverenlerin çalışanlarına demirbaş niteliğinde verdiği, bir süre sonra veya görevden ayrıldığında kendisinden geri aldığı kıyafetler için yapılan harcamalar vergi hesabında gider yazılabiliyor. (GVK Md.27/2)Ancak çalışanlara yardım amacıyla verilen işin görülmesi ile direkt ilgisi olmayan ve yardım niteliğindeki kıyafet teslimleri ise ücret sayılıyor ve ücret gibi vergilendirilmesi gerekiyor. Vergilendirilmesi sonrasında ancak gider yazılabiliyor. Çalışanlara yardım amaçlı verilen kıyafetlerin edinimi sırasında fatura üzerinde yer alan KDV tutarı da, şirketin KDV beyanında indirim olarak dikkate alınabiliyor.,  Facebook Ülke Direktörü Derya Matraş “Gençler telefonsuz yaşamaktansa küçük parmaklarını kaybetmeyi tercih ediyor.”",2024-10-15 11:03:49
Yatına Türk Bayrağı çektirene vergi yok,https://www.hurriyet.com.tr/yazarlar/ahmet-karabiyik/yatina-turk-bayragi-cektirene-vergi-yok-40577087,"Yeni filmi ‘Arif V 216’nın çekimlerini bitirip yatıyla tatile çıkmış. Yatın değeri de 9 milyon lira imiş. Buraya kadar sorun yok. Ama bir de ‘Yatına Amerikan bayrağı çekmiş’ şeklinde haber olunca Cem Yılmaz açıklama yaptı: “Etrafta teknelerin yüzde 80’den fazlası Amerikan bayraklı olmasına rağmen benim teknem 9 yıldır Türk bayraklı ve İstanbul limanına kayıtlı!”Başlıkta da belirttik... Aslında bu yüzde 80 çoğunluk da, yatlarına Cem Yılmaz gibi Türk Bayrağı çekebilir. Evet; şahıs olsun, şirket olsun, başka bir ülke bayrağı taşıyan yatını, Türkiye’ye ithal edip kayıt ve tescil ettirebilir. Üstelik KDV’de yok, ÖTV’de yok, Gümrük Vergisi de yok. Yalnızca ‘bağlama harcı’ bedeli ödeniyor… Türk bayrağı çekilecek yat için; “hangi kazancınla bu yatı aldın?” şeklinde soru da sorulmayacak, vergi incelemesi de yapılmayacak.27 Ocak 2017 tarihli Resmi Gazete’de yayımlanan 6770 sayili yasa ile tanınan vergi avantajının detaylarına da göz atalım...- Yalnız yatlar değil; kotra, tekne ve gezinti gemileri de aynı şekilde bu avantajdan yararlanabiliyor. (Türk Gümrük Tarife Cetvelinin 8901.10.10.00.11 ve 8901.10.90.00.11 numaralarında yer alan mallar ile 89.03 tarife pozisyonunda yer alan mallardan yat, kotra, tekne ve gezinti gemileri)- 27 Ocak 2017 tarihinden önce edinilmiş olan, yurt dışında bulunan veya yabancı bayrak çekilmiş olan gemi, yat, tekne ve kotralar yararlanabiliyor.- Türkiye’deki gerçek veya tüzel kişilere bedelsiz olarak intikal sağlanabiliyor. Veraset ve İntikal Vergisinden de istisna tutuluyor.- Türkiye de tescil olacak bu araclar; gümrük vergisi dâhil her türlü vergi, resim, harç, fon ve paylardan istisna tutuluyor. Yalnızca bağlama kütüğü ruhsatname harcı ödeniyor.   (492 sayılı Harçlar Kanununa bağlı ‘8’ sayılı tarifede yer alan) Motorlu deniz taşıtları için; Motorlu Taşıtlar Vergisi (MTV) odeme yükümlülügü de, 30 Haziran 2009 tarihinden itibaren zaten kalkmış durumda.- Söz konusu araçları; ithal edenler veya adlarına kayıt ve tescil ettirenler hakkında bunların ediniminden kaynaklı vergi incelemesi veya tarhiyat yapılmayacağı da yasada açıkça belirtiliyor. Yasa metninde ayrıca; “daha önce yapılmış olan tarhiyatlardan varsa açılmış davalardan feragat edilmesi kaydıyla vazgeçilir, tahakkuk eden tutarlar terkin edilir” şeklinde güvence de sağlanıyor.- İlgili aracın, bayrağını taşıdığı ülkenin kaydından terkin edildiğine (silindiğine) dair belgenin (başvuru tarihinden itibaren 60 gün içinde) getirileceğine ilişkin taahhüt verilmesi gerekiyor. (Yurtdışında Bulunan veya Yabancı Bayrak Çeken Teknelerin Türk Bayrağına Geçişine İlişkin Tebliğ. 2017/3)Yat, kotra ve gezinti teknelerini yabancı ülkede kayıtlı iken, vergisiz olarak Türkiye’ye ithal edenlerin cebinden çıkacak tek ödeme olan ‘Bağlama Kütüğü Harç’ tutarları ise tablodan görülebilir.",2024-10-15 11:03:52
Devlet hangi madalyaya ne kadar ödül veriyor?,https://www.hurriyet.com.tr/yazarlar/ahmet-karabiyik/devlet-hangi-madalyaya-ne-kadar-odul-veriyor-40570190,"Üzerinden bir ay geçmedi henüz... Ağustos ayında dünya şampiyonasına katılıp madalyalarla dönen milli sporcularımız da var. Hak ettikleri kadar konuşulmadı başarıları da... Ağustos ayında; atletizm ve güreşte önemli başarılar elde edildi.Atletizm’de bir ilk yaşandı... Londra’daki Dünya Atletizm Şampiyonası’nda Ramil Guliyev 200 metre erkeklerde altın madalya kazandı. Ramil Guliyev, Türkiye’ye atletizmdeki ilk dünya şampiyonluğunu getirdi. Yasmani Copello Escobar'da erkekler 400 metre engellide gümüş madalya kazandı.Güreşçilerimiz de Dünya Şampiyonası’ndan madalyalarla döndüler. Yasemin Adar (75 kg.), Türkiye tarihinde dünya şampiyonluğu kazanan ilk kadın güreşçimiz oldu. 48 kiloda güreşen milli sporcu Evin Demirhan da bronz madalya kazandı. Erkekler serbest güreşte Taha Akgül (125 kg.) gümüş, Soner Demirtaş (74 kg.) bronz madalya kazandı.Greko Romen’de; altın madalya sayımız iki... Rıza Kayaalp (130 kg.)  ve Metehan Başar (85 kg.)  altın madalya kazandılar. Atakan Yüksel’de (66 kg.) bronz madalya kazandı.HANGİ MADALYAYA NE KADAR ÖDÜL VERİLİYOR?Ağustos ayındaki başarılarından dolayı kürsüye çıkan tüm sporcularımızı kutluyor ve başarılarının devamını diliyoruz. Diğer yandan bu başarıların ödüllendirilmesi de gerekecek.Hangi sporcuya devletin ne kadar ödül verebileceği yönetmelikle belirlenmiş durumda. “Spor Hizmet ve Faaliyetlerinde Üstün Başarı Gösterenlerin Ödüllendirilmesi Hakkında Yönetmeliğe” göre (Md. 6) ;Dünya şampiyonalarında;  - Birinci olan sporcuya 500 adet,- İkinci olan sporcuya 300 adet,- Üçüncü olan sporcuya 150 adet, Cumhuriyet Altını karşılığı Türk Lirası ödül veriliyor.  TAKIM SPORLARINDA ÖDÜLLERTakım sporları için de sporcu başına cumhuriyet altını karşılığı ödül öngörülmekte...Olimpik ve paralimpik branşların dünya şampiyonalarının büyükler kategorisinin takım sporlarında;- Takımın birinci olması halinde her sporcuya en fazla 250 adet,- Takımın ikinci olması halinde her sporcuya en fazla 150 adet,-Takımın üçüncü olması halinde her sporcuya en fazla 75 adet,Cumhuriyet Altını karşılığı Türk Lirası ödül veriliyor. (Türkiye Futbol Federasyonu’nun uluslararası faaliyetlerine katılan sporcular, spor kulüpleri ve teknik direktörlere devletin verebileceği ödüllerin kapsamı ayrıca düzenlenmiştir. Yönetmelik Md. 16. Devletin vereceği ödül dışında; federasyonlar, kendi bütçelerinden ayrıca ödül verebiliyorlar. )TEKNİK DİREKTÖR VE ANTRENÖRLERBireysel müsabakalarda bir sporcunun almış olduğu ödülün en fazla yüzde 20’si, takım sporlarında ise takımda yer alan bir sporcuya verilen ödülün en fazla yüzde 40’ı müsabakada görevli teknik direktör ve antrenörlere ödül olarak veriliyor. (Yönetmelik Md. 16)ÖDÜLLER ÜZERİNDEN VERGİ ÖDENECEK MİDünya şampiyonalarından madalya ile dönen iki atletimize ve yedi başarılı güreşçimize cumhuriyet altını karşılığı verilecek nakdi ödüller için bir vergi hesaplanması gerekmiyor. Gelir Vergisi Kanunu’nda(GVK) ‘ülke bakımından faydalı olan işler’ kapsamında verilen ikramiye ve mükâfatlar vergiden istisna tutulduğundan, ödüller üzerinden vergi hesaplanmıyor. (GVK Md. 29/1)",2024-10-15 11:03:54
Çalışanın tatilini şirketi karşılayabilir mi?,https://www.hurriyet.com.tr/yazarlar/ahmet-karabiyik/calisanin-tatilini-sirketi-karsilayabilir-mi-40565004,"Özel sektördeki işverenler; tatili 10 güne çıkarırken en çok ‘çalışanlarının motivasyonunu’ düşündüler. Çalışanların büyük çoğunluğu tatilde iken işlerde aksamayacaksa kendi çalışanları için de tatili 10 güne çıkardılar. Dolayısıyla çalışanlarından tatil dönüşünde verim artışı beklentisi de olacaktır.Motivasyon amaçlı işyerlerinde başka uygulamalar da olabiliyor... Çalışanlarının tatil masraflarını karşılamak gibi... Peki; yasal olarak şirketler çalışanlarının tatil masraflarını karşılayabilir mi? Ulaşım, konaklama, yemek gibi masrafları-faturaları şirket tarafından ödenebilir mi? Karşılanmak istenirse şirketlere vergi ödeme veya SGK prim ödeme yükümlülüğü doğuyor mu?Öncelikle İş Yasası açısından bakalım... İş Yasası; çalışan lehine olan uygulamalara engel çıkarmayacaktır tabii ki... SGK mevzuatı açısından da ayni (nakdi olmayan) yardımlar için sigorta prim ödenmesi gerekmiyor. Vergi mevzuatına göre ise durum biraz farklı. Çalışana sağlanacak bu menfaat (tatil masraflarının karşılanması) ücret kabul ediliyor. Net maaş üzerinden nasıl vergi hesaplanıyorsa, tatil masraflarının şirketçe ödendiği durumda da ilave bir vergi hesaplanması gerekiyor.ÜCRET SAYILINCA GİDER DE YAZILABİLİRŞirketlerin çalışanlarının tatil masraflarını karşılaması başarı primi olarak da uygulanabiliyor, motivasyon amaçlı da olabiliyor. Her durumda Maliye bu uygulamanın vergiye tabi olduğunu belirtiyor. Yani bordroya dâhil edilmesi gerektiğini, diğer ödenen net maaş ve birçok yan hakta olduğu gibi üzerinden vergi hesaplanması gerektiğini belirtiyor. Ancak bu durumda vergilendirilmiş ücret olarak gider yazılabiliyor. Şirketin karşıladığı (çalışanın faydalandığı) tatil masraflarının direkt (ücret sayılıp vergi hesaplanmadığında) gider olarak kaydı uygun bulunmuyor.ÇALIŞANLARIN İŞ AMAÇLI SEYAHAT MASRAFLARIÇalışanların otel ve ulaşım masrafları ‘iş amaçlı’ olarak da yapılabiliyor. Şirketin satış-pazarlamacısı, satınalmacısı, yöneticisi, servis görevlisi gibi çalışanları olağan faaliyetleri yürütürken seyahat etmesi gerekebiliyor. Müşteri veya tedarikçi ziyareti, fuar ve seminerlere katılım, iş takibi gibi çeşitli amaçlarla bu seyahatler yapılabiliyor. Ve bu seyahatlerin; konaklama, ulaşım, yemek vb. masraflarının kaçınılmaz olarak şirket tarafından ödenmesi de gerekiyor.Sayılan masrafların tümünün ticari kazancın elde edilmesi için gerçekleşeceği tartışmasız olduğundan gider yazılmasında da bir sakınca olmayacaktır. Ancak burada da kriterler var ve işletmelerin bu kriterleri de dikkate alması gerekiyor. Yasada yer aldığı haliyle ifade edecek olursak “işle ilgili ve yapılan işin ehemmiyeti (önemi) ve genişliği ile mütenasip (orantılı) seyahat ve ikamet giderleri” gider yazılabiliyor. Ayrıca seyahat giderlerinin “seyahat maksadının gerektirdiği süreye maksur (kısıtlı)” olması da gerekiyor. (Gelir Vergisi Kanunu Madde 40/4)",2024-10-15 11:03:55
Özel sektörde idari izin nasıl uygulanabilir?,https://www.hurriyet.com.tr/yazarlar/ahmet-karabiyik/ozel-sektorde-idari-izin-nasil-uygulanabilir-40558544,"Devlet memurları için konu geçen hafta çözüldü. 2.5 gün “idari izin” kararı alındı ve bayram tatili 10 güne çıktı. Memurlar; haftaya pazartesiden, (28 Ağustos) sonraki haftanın salısına (5 Eylül)  kadar tatildeler. Önümüzdeki hafta ‘pazartesi, salı tam gün’ ve ‘perşembe yarım gün’ (arife günü) ‘idari izinli’ sayıldılar, aradaki çarşamba da zaten resmi tatil. (Çarşamba, 30 Ağustos Zafer Bayramı) Cuma günü Kurban Bayramı’nın 1’inci günü: Resmi tatil. 4 Eylül Pazartesi günü bayramın 4’üncü günü: Resmi tatil. Peki; özel sektör çalışanları ne yapacak? İşverenin kararına bağlı tabii ki... 2.5 günlük süreyi işletmeleri için kritik bulan işverenler çalışılmasına karar verebilir. Veya özel sektör işverenleri de bayram tatili süresini toplamda 10 güne çıkarabilir. Henüz kararını çalışanlarına duyurmamış bulunan işverenler de, kararlarını bugün yarın açıklayacaklardır...Çalışanlarına 10 gün bayram tatilini müjdeleyen işverenler; arada kalmış çalışma günleri için çalışanlarını ‘yıllık ücretli izinli’ sayabilir. Veya sonradan bu arada kalan çalışma günleri kadar çalışanlarından ‘telafi çalışması’ yapılmasını isteyebilir. Her iki durumun detaylarına da bakalım...TELAFİ ÇALIŞMASIİşverenler, iki ay içinde çalışılmayan süreler için telafi çalışması yaptırabilir. (İş Yasası Md.64) Telafi çalışmaları, günlük en çok çalışma süresini aşmamak koşuluyla gün de üç saatten fazla olamıyor. (Günlük çalışma süresi her ne şekilde olursa olsun 11 saati aşamıyor. ) Ayrıca tatil günlerinde telafi çalışması yaptırılamıyor. Çalışması karşılığı çalışana normal ücreti ödeniyor.Telafi çalışması yapılması yerine; işverenin sağladığı ilave iznin, yıllık ücretli izinden sayılmasına da (düşülmesine de) karar verilebilir. İş Yasası’na göre yıllık iznin koşullarını da hatırlayalım: - İşyerinde en az bir yıl çalıştıktan sonra yıllık izin hak edilebiliyor.- Çalışma süresine bağlı izin süreleri şöyle:a) Bir yıldan beş yıla kadar (beş yıl dâhil) olanlara 14 günden,b) Beş yıldan fazla onbeş yıldan az olanlara 20 günden,c) Onbeş yıl (dahil) ve daha fazla olanlara 26 günden, az olamıyor.- 50 yaş üstü ve 18 yaş altı için izin süreleri: 18 ve daha küçük yaştaki işçilerle elli ve daha yukarı yaştaki işçilere verilecek yıllık ücretli izin süresi 20 günden az olamıyor.- Yıllık ücretli izin günlerinin hesabında izin süresine rastlayan ulusal bayram, hafta tatili ve genel tatil günleri izin süresinden sayılmıyor. İşveren tarafından yıl içinde verilmiş bulunan diğer ücretli ve ücretsiz izinler veya dinlenme ve hastalık izinleri yıllık izne mahsup edilemiyor.- Bir bölümü on günden aşağı olmamak üzere bölümler hâlinde yıllık izin kullanılabiliyor.ÇALIŞANA YARDIMA VERGİİşletmeler, bayramlara özel çalışanlarına yardımlar yapabiliyor. Birçok işletme Kurban Bayramı’nda çalışanlarına erzak dağıtabiliyor veya çalışanlarına bayram ikramiyesi ödeyebiliyor. Bu iki yan hakkın ücret bordrosuna yansıması ve dolayısıyla üzerinden vergi ödenmesi de gerekiyor.Çalışanlara dağıtılan erzak kolileri de, bayram ikramiyeleri de Gelir Vergisi Kanunu’na (GVK) göre vergiye tabi... (Md. 61) İşverenin erzaklara ödediği KDV dâhil bedeller (brütleştirilerek) çalışanın ücreti gibi değerlendirilecek ve çalışanın bordrosunda GV hesabına dâhil edilerek Maliye’ye beyanda bulunulacak. Erzak değeri üzerinden Damga Vergisi ödenmesi de gerekiyor. Çalışanlara dağıtılacak nakdi bayram ikramiyeleri üzerinden de işverenler ilave vergi hesaplayarak Maliye’ye beyan edip ardından ödemesini yapacaklar.GVK’na göre ücret olarak görülen ve üzerinden vergi hesaplanan söz konusu yardımlar, diğer bordro kalemleri gibi işletme için aynı zamanda bir gider kalemi olarak muhasebeleştiriliyor. Dolayısıyla işletmenin ödeyeceği verginin hesabında gider olarak da dikkate alınabiliyor. Sosyal Sigortalar ve Genel Sağlık Sigortası Kanunu’na göre, ayni (nakdi olmayan) yardımlar sigorta primine tabi olmadığından, personele verilen erzak için sigorta primi hesaplanmayacak. Bayramda verilecek nakit ikramiye içinse sigorta primi hesaplanıp SGK’ya ödenecek.Dün akşam saatlerinde öğrendik. Prof. Dr. Şükrü Kızılot Hocamızı kaybettik. Onlarca kitap, binlerce makale ile uzun yıllar milyonlarca kişiyle temas etti... Mekânı cennet olsun.  Ailesine, sevdiklerine sabırlar diliyorum.",2024-10-15 11:03:57
Kayıt dışı geliri olan teşvikte daha avantajlı,https://www.hurriyet.com.tr/yazarlar/ahmet-karabiyik/kayit-disi-geliri-olan-tesvikte-daha-avantajli-40551334,"Emeklilik için SGK’ya ödenen sigorta primi daha az yatıyor bir defa... Çalışana ödenecek tazminatlar da, işsizlik ödeneği gibi birçok hak ediş de, düşük gelirli için daha düşük hesaplanır... Peki; o zaman başlıkta da yer alan ‘kayıt dışı gelir’ nasıl avantaj yaratabilir?Çünkü eleme kriterlerinde düşük gelirli avantajlı. Gelir ne kadar düşükse, teşvikten yararlanma imkânı da o kadar yüksek. Teşvik kişi başına yıllık 3.060 lira ile 4.280 lira arası değişiyor. Yani; vatandaşa hatırı sayılır bir katkı sağlanmakta. Uzatmayayım... Özel okulda öğrenci okutanlar için ödenecek devlet desteğinden bahsediyorum. (Uygulamaya yönelik tebliğ, 4 Ağustos 2017 tarihinde Resmi Gazete’ de yayımlandı.)Tabii ki teşvikten düşük geliri olan yararlanmalı... Ama sonuçta; maaşı gerçek değerinden bordroda görünen ve dolayısıyla daha çok vergi ödeyen çalışanlar, maaşı düşük görünen çalışanlara göre haksız rekabete uğruyor, özel eğitim teşvikinden yararlanamıyor.Evet; bu çarpıklıktan, bordrosunda gerçek ücreti görünenler kaybedecek, bordosunda düşük ücret görünenlerse kazanacak.Hemen çözümden de bahsedelim... Kesin çözüm; kayıt dışı ile etkin mücadele... İdeal durum; herkesin bordrosu, vergi levhası gerçeği göstersin, kayıt dışı olmasın. Peki; şu anda bu hemen sağlanamıyorsa... Onun da çözümü var... Eğitim faturalarının vergiden düşülebilmesine imkân tanınsın. Böylece; kayıt dışındakiler değil kayıt içindekiler avantajlı hale gelecektir. Çocuğunun eğitim faturalarını-ödeme belgelerini işverene veren çalışanlar; her ay net maaşının, bu faturalardan dolayı arttığını görecektir. Aynı; özel sağlık ve hayat sigorta poliçelerinin işverenlere verildiğinde olduğu gibi… (Her ne kadar indirim yapılabilecek poliçe tutarları; hali hazırda ücretin yüzde 15’lik kısmı ve asgari ücretin yıllık tutarı gibi kısıtlara tabi olsa da... Hayat sigorta primlerinin ancak yarısı vergi matrahından indirilebiliyor. Eğitim faturalarına vergide indirim hakkı tanınması durumunda bu kısıtlar, veli lehine esnetilebilir. )Ayrıca; halen uygulanan teşvik zaten veliye de ödenmiyor, okula nakden ödeniyor. (Okul, devletten aldığı teşviki sonradan sezon içinde veliye ödüyor.) Mevcut teşvik uygulamasında; özel okulların yıllık ücretlerine yaptıkları zamla, desteğin öğrenci velisine yansıtılmama riski de var... Eğitim faturalarının, çalışanın vergi hesabında dikkate alınması durumunda ise veliye yansımayan teşvik riski de bertaraf edilmiş olacaktır.İŞLETME SAHİPLERİ DE KAYIPTAEğitim desteğinden yararlanmak için yalnız çalışanlar başvurmayacak. İşletme sahibi veliler de destekten yararlanmak için gelir beyanında bulunacaklar. Bu beyan sırasında da; kayıt dışı geliri olanlar avantajlı olacak, geliri olduğu gibi-gerçek değerinden görünenler ise haksız rekabete uğrayacak, teşvikten yararlanma şansları oldukça düşük olacak.EĞİTİM FATURALARI KİMLERE AVANTAJ SAĞLIYOR?GELİR Vergisi beyannamesi veren mükellefler eğitim faturalarını vergi hesabında indirim olarak dikkate alabiliyorlar. Ancak gelirin yüzde 10’u ile sınırlı vergi hesabına dâhil edilebilecek fatura tutarı... Eğitim masrafları,  gelirin yüzde 10’nu aşmayacak şekilde vergiyi azaltıcı etkiye sahip. Söz konusu harcamaların Türkiye’de yapılmış olması ve mükellefin kendisi, eşi ve küçük çocuklarına ilişkin olması gerekiyor.Çalışanlarda ise; eğitim faturaları, vergi hesabında normalde indirim olarak dikkate alınamıyor. Birden fazla işverenden ücret alan ve ikinci (ve varsa daha fazla) ücreti yıllık 30 bin lirayı gecenler, beyanname vermek zorundalar. Beyanname verme zorunluluğu olan bu kişiler ancak vergi hesabında eğitim faturalarını gelirin yüzde 10’nu asmayacak şekilde kullanabiliyorlar. Bu şekilde; birden çok işverenden ücret alan çalışan sayısı çok kısıtlı olduğundan, beyanname verip eğitim faturalarını beyannamede indirim olarak gösterebilecek çalışan sayısı da çok kısıtlı olmakta.",2024-10-15 11:04:00
Yazlıkların vergilendirilmesi farklı mı?,https://www.hurriyet.com.tr/yazarlar/ahmet-karabiyik/yazliklarin-vergilendirilmesi-farkli-mi-40544386,"Bir: ‘Emlak Vergisi’.  İki; kiraya verilmişse ve gelir de elde edilmişse ‘Gelir Vergisi-GV’. Yazlık veya kışlık fark etmiyor, 2017 yılında konutundan (yıllık 3.900 lirayı aşan) kira geliri elde edenlerin, 2018 Mart ayında (1-25 Mart) GV beyannamesi vermesi gerekecek.  Başlıkta yer alan ‘yazlıkların vergilendirilmesi farklı mı’ sorusu nereden geliyor o zaman? Açıklayalım; temelde farklılık olmamakla beraber detaylarda ise farklılıklar var. Ve bu detaylar bilinmediği durumda mülk sahipleri kayba uğruyor... Ya vatandaşa tanınmış vergi avantajı kullanılmamış oluyor ya da vergisel ödevler yerine getirilmediği için cezai işlemlerle karşılaşılıyor.O halde bu detayların neler olduğuna; avantajların nasıl kullanılabileceğine, vergi cezası risklerinin nasıl ortadan kaldırılabileceğine birlikte göz atalım...Önce emlak vergisi...Malum... Emlak vergisi konutun emlak vergi değeri üzerinden binde 1 oranında (büyükşehirlerde binde 2) oranında her yıl iki taksitle (Mayıs ve kasım aylarının sonuna kadar) ilgili belediyelere ödeniyor. Ancak 200 m2’yi geçmeyen tek konutu olan bazı kişiler içinse vergi avantajı tanınmış... (1-Ev hanımları ve işsizler, 2- Emekliler 3- Engelliler, 4- Gaziler, 5-Şehitlerin dul ve yetimleri) Bu kişiler ilgili belediyelere başvurarak vergi ödememe hakkını elde ediyor. Şimdi emlak vergisi açısından konunun püf noktasını ele alalım...Emlak vergisinde yazlık farkıTek konut sahibi olunduğu durumda emlak vergisi avantajı tanınmışken normalde yazlıklar için bu avantaj uygulanmıyor ve emlak vergisi mülk sahibinden tahsil ediliyor. Ancak eğer yazlıkta daimi (12 ay) oturuluyorsa, yaz-kış ikamet ediliyorsa bu durumda (yukarıda saydığımız şartları taşıyan mülk sahipleri için)  emlak vergisi ödeme yükümlüğü kalkıyor. Belediyelerin; vergi avantajını uygulamak için, mükelleflerden bildirim (beyan ve taahhüt) dışında başkaca bir belge istememeleri de gerekiyor (GİB Muğla Vergi Dairesi Başkanlığı 17/02/2016 tarih ve 175-15 sayılı özelgesi.)YAZLIK KİRA GELİRLERİNDE VERGİ FARKIYazlıklardan elde edilen kira gelirleri için farklılıklar da şöyle...Normalde; konut kira geliri belli bir tutarı (yıllık 3.900 lira) aştığında ertesi yıl mart ayında beyanname veriliyor ve bu kira gelirleri beyannameye gayrimenkul sermaye iradı (GMSİ) olarak dahil ediliyor.Ancak günlük-haftalık kira geliri elde edenler için kritik bir konu var... Elde edilen gelirler ‘GMSİ’ sayılmayabiliyor. Her ne kadar kira geliri olarak tahsil edildiği düşünülse de bu gelirler ‘ticari kazanç’ olarak kabul edilebiliyor. Bu durumda, yani elde edilen gelir ticari kazanç sayılınca mülk sahibi için ne değişiyor? GMSİ’de yılda bir kez Gelir Vergisi (GV) beyannamesi vermek yeterli iken ticari kazançta ise (gerçek usulde) defter tutma zorunluluğu, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu gibi meşakkatli yükümlülükler de beraberinde başlıyor. Tabii ki yıllık GV beyannamesi zorunluluğu da var... Dolayısıyla kira geliri ticari kazanç olarak görülünce mülk sahibi için yükümlülükler oldukça artıyor.  Peki, günlük kiralamaları Maliye neden ‘ticari kazanç’ olarak görüyor? “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla ticari kazanç olarak görülmekte. Ayrıca Maliye, bu tip kiralamalar için organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiğini belirtiyor. (Ankara Vergi Dairesi Başkanlığı, 13/09/2012 tarih ve 928 sayılı Özelge)YAZLIKLARDAKİ BAHÇIVANLA GÜVENLİKÇİ ARASINDAKİ VERGİ FARKIYazlık konutlarda; müstakil de olsa, site içerisinde de olsa birçok mülk sahibi hizmetli istihdam edip çalışanlarına ücret ödüyorlar. Kapıcıya, bahçıvana, güvenlik görevlisine... Ücret ödemesi beraberinde vergi ödeme yükümlülüğünü de getiriyor. Ancak burada da vergilendirmelerde farklılıklar mevcut. Site veya konutlarda; bahçıvan, kapıcı gibi görev yapanlar için vergi istisnası olduğundan ücretleri üzerinden Maliye’ye beyan edilmesi gereken bir vergi hesaplanmıyor. (GVK Md. 23/6) Aynı sitede güvenlik görevlisi olarak çalışanlar içinse vergi istisnası bulunmadığından her ay ödenen ücret üzerinden ayrıca vergi hesaplanması gerekiyor.",2024-10-15 11:04:03
Terim’in gidişi ve 3.5 milyon Euro tazminatı,https://www.hurriyet.com.tr/yazarlar/ahmet-karabiyik/terimin-gidisi-ve-3-5-milyon-euro-tazminati-40537677,"Ayrılığın nasıl gerçekleştiğini; Türkiye Futbol Federasyonu (TFF) “Bir araya gelerek yolları ayırdık” şeklinde açıkladı. Kamuoyunda ise Terim’in kendi isteğiyle ayrıldığı konuşuldu ve hatta ciddi tepkiler oluştu... ‘İstifa edene tazminat mı ödenir?’ şeklinde... Ünlüsü, sade vatandaşı, sosyal medya kullanıcıları, çokça tepki dolu ileti paylaşıldı... Meclis’te de sözleşmenin detaylarında neler olduğu soruldu. Fenerbahçe Yönetimi ‘İstifa eden Terim’e ödenen 3.5 milyon Euro tazminatın takipçisiyiz’ dedi. Ve son olarak Fatih Terim, “İstifa etmedim. Görevime, TFF tarafından son verildi” dedi.TFF’nin Terim’e ödeyeceği 3.5 milyon Euro tazminat daha çok tartışılacak anlaşılan. Her hâlükârda; TFF’nin sözleşme şartlarını, sözleşmenin nasıl fesh edildiğini, ödenecek tutarı, kısaca sürece dair detayları kamuoyu ile paylaşması gerekiyor.İŞ YASASI’NDA İSTİFA EDENE TAZMİNAT VAR MI? TFF ile Fatih Terim’in yollarının ayrılmasıyla beraber başlayan tartışmada en çok ‘tazminatın hangi şartlarda ödendiği ve hukuka uygun olup olmadığı’ konuşuldu. Ve hatta sosyal medyaya da yansıyan şu sorular da soruldu: Çalışan olarak ben hangi durumda tazminat alabiliyorum? İşimden ayrıldığımda tazminat hakkım var mı? Koşulları nedir, hesaplaması nasıl oluyor?İş Yasası’nın kıdem tazminatı hükümlerine bu vesileyle birlikte göz atalım...Hali hazırda; işten ayrılan çalışanın işvereninden kıdem tazminatı alabilmesi için iki temel koşul var: En az bir yıl çalışmış olması ve işçinin kendi isteğiyle değil, işverenin isteğiyle işten ayrılması. Bu iki koşul sağlandığında işçiye her bir çalıştığı yıl için; bir aylık (30 günlük) brüt ücreti (Tavanı: 4.732.48 TL) ödenmekte. Kıdem tazminatından Damga Vergisi (Binde 7.59) dışında bir vergi de kesilmiyor. Temel şartlar böyle olmakla beraber, ‘işçinin kendi isteğiyle’ işten ayrılmasına rağmen kıdem tazminatına hak kazandığı durumlar da var. Şöyle ki;- Erkek işçinin askerlik hizmeti nedeniyle, kadın işçinin evliliği nedeniyle (evlilikten sonraki bir yıl içinde),- Yaşlılık, emeklilik veya malûllük aylığı almak amacıyla,- İşçi tarafından sağlık, ahlak ve iyi niyet kurallarına aykırılık veya işyerinde işin durması benzeri nedenlerle,- En az 15 yıl sigortalı olan çalışanların SGK’dan alınacak “Kıdem tazminatı alabilir” yazısı ile, çalışan kendi işten ayrılsa da kıdem tazminatını işvereninden alabiliyor.(SGK’dan alınacak “kıdem tazminatı alabilir” yazısı için çalışanın 08.09.1999 tarihinden önce işe girmiş olması ve 3600 prim günü koşulunu karşılaması gerekiyor. 08.09.1999  sonrası işe girenler için daha yüksek prim gün şartları gerekiyor.)Ayrıca işçinin ölümü nedeniyle de kıdem tazminatı (mirasçılarına) ödenir.Çalışanın ahlak ve iyi niyet kurallarına aykırı davranışları nedenleriyle iş sözleşmesi sona erdiğinde ise işveren için kıdem tazminatı ödemesi söz konusu olmuyor.Tersi durumda; yani işverenin ahlak ve iyi niyet kurallarına aykırı davranışlarında, çalışan kendisi işten ayrılmaya karar verse de tazminatı hak edebiliyor. Sağlık problemlerinin işin yapılmasına sürekli bir biçimde engel oluşturduğunun belgelenmesi durumunda da çalışan kendisi işten ayrılmasına rağmen kıdem tazminatını hak edebiliyor.Çalışanların; mevcut uygulamaya göre ve farklı ücretlere göre alabilecekleri tazminat tutarları tablodan görülebilir.",2024-10-15 11:04:05
Sorularla Emlak Vergisi ve itiraz hakkı,https://www.hurriyet.com.tr/yazarlar/ahmet-karabiyik/sorularla-emlak-vergisi-ve-itiraz-hakki-40530988,"Emlak Vergisi ise farklı... 4 yılda bir söz hakkı- itiraz hakkı var. Eğer bu itiraz hakkı kullanılmazsa vatandaşın mülkü için ne kadar vergi uygun görülmüşse o tutar ödenmek zorunda.Konut, işyeri, arazi gibi mülklerin emlak vergisine esas arsa rayiç değerleri şu an takdir komisyonlarınca belirlenmiş durumda. Bu rayiç değer üzerinden 4 yıl boyunca ödenecek vergi hesaplanacak.Evinin, işyerinin rayiç değerinin yüzde 100, yüzde 200, yüzde 500 artış olduğunu gören vatandaş ‘ne yapmam gerekiyor?’ diyor...Sözü uzatmayayım... İtiraz başvurusu için süre azaldı... Öncelikle Emlak Vergisi’nin rayiç değer tespitine ve vatandaşın itiraz hakkına ilişkin merak edilen soruları, ardından kimlerin emlak vergisinde avantajlı olduğuna ilişkin soruları sırasıyla cevaplayalım...Emlak Vergisi rayiç değer üzerinden mi ödeniyor?Emlak Vergisi’nin rayiç değeri, (konut ve işyerleri için) arsa değeri ve bina değerinin toplamından oluşuyor. Emlak Vergisi de, bu rayiç değere (tablodaki) vergi oranları uygulanarak hesaplanıyor.Emlak vergisi rayiç değerini kim belirliyor?Üzerinden Emlak Vergisi hesaplanan rayiç değeri etkileyen arsa m2 değerlerini Takdir Komisyonları belirliyor.  Tapu müdürlüğünden, ticaret odalarından yetkililer de üye olarak katılıyor Takdir Komisyonlarına. Belirlenen arsa m2 değeri belediyelere teslim ediliyor. Belediyelerde, muhtarlıklarda cadde-sokak bazında mülklerin değeri yer almakta. (Konut olsun, işyeri olsun arsa m2 toplamı ile binanın inşaat maliyeti toplamı ile Emlak Vergisi matrahı oluşuyor.)İtiraz edilecek değer 2018’e mi ait?Güncelde belirlenen ve fahiş bulunuluyorsa itiraz edilecek değer 2018 emlak arsa değeri. 2017 için zaten Emlak Vergisi değeri 2013’de, gelecek dört yıla (2014, 2015, 2016 ve 2017 için) ilişkin belirlenmiş ve her yıl yeniden değerleme oranı dikkate alınarak her yıl güncellenmişti.  Hali hazırda; 2018 için belirlenmiş olan bu rayiç değer sonraki üç yılı da bağlıyor. 2018 için belirlenmiş rayiç değer aynı zamanda 2019, 2020 ve 2021 için de Emlak Vergisi matrahı olacak...(2018 için belirlenmiş değer sonraki üç yılda yeniden değerleme oranının yarısı kadar her yıl itibariyle artırılacak.) Rayiç Değere itiraz süreciVatandaşın yeni rayiç değeri öğrendiği tarihten sonra itiraz süreci başlıyor. Ancak “Vatandaşın yeni emlak vergi rayiç değerini öğrendiği tarih ne zaman? Belediyenin ilan ettiği tarih ne zaman?  Vatandaş yeni rayiç değeri ne zaman tebliğ almış sayılır?” gibi mevzuatın derinliklerinde tartışmalı konular da var.Tartışmalar bir yana... Emlak değerinde fahiş artış gören vatandaşların bu değerlere karşı bir an önce dava açmasında yarar var... Konut, bina, işyeri gibi mülklerinin arsa m2 değerlerinde fahiş artış görenler; normalde 30 Temmuz’a kadar (değerlerin ilan edildiği tarihin 30 Haziran olduğu varsayıldığında)  vergi mahkemesinde dava açabileceklerken, 30 günlük dava açma süresinin sonu adli tatile denk geldiğinden 7 Eylül’e kadar dava açılabilecek. Ancak; her durumda yasada net olmayan hususların ilgili mahkeme kararları da dikkate alınarak mecliste düzenlenmesi gerektiği de çok açık. Dileriz; bir sonraki rayiç değer tespiti yapılırken yasalarımızda bu tereddütler giderilmiş olur.Hangi sanayiciler Emlak Vergisi’nden muaf?7033 Sayılı Kanunla organize sanayi bölgeleri, serbest bölgeler, endüstri bölgeleri, teknoloji geliştirme bölgeleri ve sanayi sitelerinde yer alan binalara daimi emlak vergisi muafiyeti sağlandı. (Emlak Vergisi Kanunu Md. 4-m.) 2017’de satın alınan evin Emlak Vergisi’ni kim ödeyecek?Mülk sahipleri yeni aldıkları konut-işyerini ilgili belediyeye bildirmek zorunda. İlk yıl alıcı vergi ödemiyor. 2017’de alım yapan alıcı için ilk emlak vergi ödemesi 2018’de başlıyor.Belediyeye bildirimin en geç yılsonuna kadar yapılması gerekiyor. Yılın son üç ayında alınan gayrimenkullerin Emlak Vergisi bildirimi ise, alım tarihinden itibaren üç ay içinde yapılabiliyor.Beş yıl boyunca indirimli vergi, hangi binalarda uygulanıyor?Konut olarak kullanılan bina veya apartman dairelerinin vergi değerinin dörtte biri (2.500 liradan az olmamak üzere) inşalarının sona erdiği yılı takip eden yıldan itibaren beş yıl süreyle geçici muafiyetten faydalanabiliyor.Emlak Vergisi’ni ödemeyecekler kimler?En fazla brüt 200 metrekare ve tek konuta sahip olan;- Hiç geliri olmayan ev hanımları ve işsizler,- SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler, (ve bunların dul ve yetimleri)- Engelliler,- Gaziler,- Şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar.Emlak Vergisi’nin ödeme zamanı ne?Emlak Vergisi’nin ilk taksitinin ödenmesi için süre martta başlıyor ve mayısın sonuna kadar da ödenebiliyor. İkinci taksit, kasım ayının sonuna kadar ödenebiliyor. Süresinde yapılmayan ödemeler için aylık yüzde 1.40 oranında gecikme zammı hesaplanıyor",2024-10-15 11:04:08
Ronaldo’ya şok vergi baskını ve Türkiye’deki uygulama,https://www.hurriyet.com.tr/yazarlar/ahmet-karabiyik/ronaldoya-sok-vergi-baskini-ve-turkiyedeki-uygulama-40524280,"Ronaldo için hassas bir süreç... Vergi idarelerinin tabii ki her zaman vergi mükelleflerini denetleme, inceleme hakkı var. Ancak haberdeki denetim yöntemi diğerlerinden farklı... Yani Ronaldo’ya önceden haber ve süre vermeksizin ‘ani denetim’... Denetlenen kişi için de tedirgin edici... Herhangi bir vergisel riski olmasa bile; hiç bir vatandaş, yaşadığı özel alanın ani bir şekilde gelen müfettişlerce, didik didik edildiği anı yaşamak istemez. Haliyle şu da merak edilecektir... İspanyol Maliye’sinin bu şok denetim yönteminin Türkiye’deki karşılığı nedir? ‘Aramalı İnceleme’. İstisnai başvurulan bu inceleme yöntemi Vergi Usul Kanunu’nda (VUK) yer almakta. (Md. 142 ila 147)Kısaca özetleyelim içeriğini:Öncelikle vergi incelemesine yetkili olanların ‘Aramalı İncelemeye’ ihtiyaç olduğuna kanaat getirip gerekçeli bir yazı ile Sulh Yargıcından ‘Arama Kararı Vermesini’ istemesi gerekiyor. Sulh yargıcının da bu isteğe uygun olarak ‘arama yapılmasına karar vermesi’ gerekiyor. Yasa ayrıca; ihbar ve yapılan incelemeler dolayısıyla bir mükellefin ‘vergi kaçırdığına işaret eden ipuçları’ bulunmasını da şart koşuyor. ‘Aramalı İnceleme’ konusunun diğer öne çıkan detayları da şöyle...  İncelemeye yetkililer: Vergi Müfettişleri, Vergi Müfettiş Yardımcıları, ilin en büyük mal memuru veya vergi dairesi müdürleri. Gelir İdaresi Başkanlığı’nın merkez ve taşra teşkilatında müdür kadrolarında görev yapanlar da vergi incelemesine yetkililer.İhbarcının ismi: Eğer ihbar üzerine arama yapılmışsa ve ihbar sabit olmazsa nezdinde arama yapılan kimse muhbirin adının bildirilmesini isteyebilir, bu takdirde vergi dairesi muhbirin ismini bildirmek zorunda.Tutanak: Aramada bulunan ve incelenmesine lüzum görülen defter ve belgeler ayrıntılı olarak bir tutanakla tespit olunur.İnceleme süresi: Aramalı incelemede alınan defter ve belgeler üzerindeki incelemeler en geç üç ay içinde bitirilerek sahibine bir tutanakla geri verilir. İncelemelerin haklı sebeplere binaen üç ay içinde bitirilmesine imkân olmayan hallerde sulh yargıcının vereceği karar üzerine bu süre uzatılabilir.Ancak bu üç aylık süre; incelenen evrakların sahibine teslimine ilişkin kıstı ifade ediyor. Vergi incelemesinin tamamen sonlanması ise; ‘sınırlı incelemede 6 ayda’, ‘tam incelemede bir yılda’ tamamlanması gerekiyor. İlgili yönetmelikte altı ayı geçmemek üzere ek süre alınabileceği hususu da belirtiliyor.VERGİ İNCELEMESİNDE MÜKELLEF LEHİNE DEĞİŞİKLİKLERVERGİ Denetim Kurulu’nun (VDK) 27.4.2017 Tarihli ve 2017/1 sayılı İç Genelgesi ile mükellef lehine değişiklikler yapıldı. Genelgenin en önemli kısmını belirtelim... Zamanaşımının dolmasına bazen bir ay, bazen daha da kısa bir süre kala vergi dairesine inceleme raporları gelebiliyordu. Genelge ile “Tarh zamanaşımının son yılında yürütülen vergi incelemelerinin içinde bulunulan yılın ekim ayının son gününe kadar vergi dairesi kayıtlarına girmesinin sağlanması gerektiği” düzenlendi. 2012 yılı vergi dönemi örneğinden yola çıkarsak; inceleme raporunun en geç 31 Ekim 2017 tarihine kadar vergi dairesi kayıtlarına girmesi gerektiğini söyleyebiliriz. Ayrıca zaman aşımı dolacakken takdire sevk işlemiyle mükellef aleyhine ilave zaman kazanılıyordu... “O yılın sonu itibarıyla tarh zamanaşımına uğrayacak dönemlere ilişkin vergi incelemeleriyle ilgili olarak takdire sevk işleminin de yapılmayacağı da” genelge ile düzenlendi.Geçtiğimiz yıl yayımlanan (25 Ekim 2016 Tarihli Resmi Gazete) yönetmelik değişiklikleri ile mükellef lehine yapılan değişiklikleri de hatırlatalım...  (Vergi İncelemelerinde Uyulacak Usul Ve Esaslar Hakkında Yönetmelik,  Vergi Denetim Kurulu Yönetmeliği, Rapor Değerlendirme Komisyonlarının Oluşturulması İle Çalışma Usul ve Esasları Hakkında Yönetmelik.)Yönetmeliklerdeki değişikliklerin öne çıkan kısımları şöyle:- İsteyen mükelleflere; tutanak imzalanmadan önce, tutanağa geçirilmesi istenen itirazlar konusunda hazırlık yapmak üzere iki gün süre verildi,- Vergi incelemesi sırasında, Rapor Değerlendirme Komisyonu’ndan sözlü olarak dinlenilme talebinde bulunan mükelleflere, komisyona gelmeden önce rapor özeti edinme imkânı sağlandı,- İnceleme konusu dışında mükelleften bilgi ve belge talebinde bulunulamayacağı konusu düzenlendi,- Defter ve belgelerin istenmesine ilişkin yazıda, on beş günden az olmamak üzere mükellefin ibraz süresi olduğu düzenlendi,- Yapılan vergi incelemesi sonucunda eleştiriyi gerektirecek herhangi bir konu yoksa da, bu durumun mükellefe yazı ile bildirileceği konusu düzenlendi.",2024-10-15 11:04:10
Denize giren işten atılır mı?,https://www.hurriyet.com.tr/yazarlar/ahmet-karabiyik/denize-giren-isten-atilir-mi-40517100,"Peki ya mesainin bitmesini bekleyemeyenler... Bu aşırı sıcaklara daha fazla tahammül edemeyip mesaide kaçamak yapma noktasına gelirlerse... Nitekim böyle bir olay yaşanmış da: Denize girdiği için tazminat da alamadan işinden olan çalışan, işvereni ile mahkemelik olmuş...Mesai saatleri içinde bir çalışan denize giriyor... Olayı öğrenen işveren, çalışanının işine son veriyor. ‘Haklı neden var’ denilerek çalışana kıdem ve ihbar tazminatı da ödenmiyor. Konu yargıya taşınıyor... Yargıtay ‘çalışanın bir kereye mahsus bu eyleminin haklı neden olarak kabulünün ağır bir sonuç’ olduğuna ve ‘ihbar ve kıdem tazminatı ödenmesi‘ gerektiğine hükmediyor.Çalışma Başmüfettişi Tevfik Bayhan, Lebib Yalkın Mevzuat Dergisi’ndeki (2017 Temmuz, Sayı:163) yazısında yer vermiş bu olaya... Bayhan, konuyu ‘İşyerinde eğlenmenin sınırları’ başlığı altında irdelemiş.Yargı kararında; bir yandan ‘işverenin haklı nedeni olmadığı’ belirtilirken aynı zamanda ‘işverenin geçerli nedeni olduğu da’ belirtilmiş... Yani dava açan çalışanın; bir yandan kıdem ve ihbar tazminatı gibi kazanımları varken, diğer yandan (işverenin nedeni geçerli görüldüğünden) kayıpları da söz konusu...‘Nedir bu kayıplar?’ sorusu sorulacaktır haliyle...Hemen söyleyelim: Birinci kayıp, 4-8 aylık brüt ücreti tutarında ‘işe başlatmama tazminatı’.  İkinci kayıp, 4 aylık brüt ücrete kadar hesaplanabilecek ‘boşta geçen süre ücreti’... Bu iki kayıp; çalışanın denize girmesinden dolayı işine son verilmesinde, işverenin geçerli bir nedeni olduğu değerlendirildiğinden oluşuyor...Haklı neden görülmediğinden kıdem ve ihbar tazminatını hak eden çalışan, geçerli neden görüldüğünden işe başlatmama tazminatı ve boşta geçen süre ücretini ise hak edememiş.  (Geçerli neden görülmediğinde; işverenlerin bu iki kalem ödemeyi yapmak yerine, çalışanını tekrar işe başlatma hakkı da mevcut... Ancak uygulamada daha çok, davayı kaybeden işverenlerin çalışanını tekrardan işe başlatmayıp karşılığında bu iki kalem tazminat-ücreti ödediği görülmekte.)Dolayısıyla mahkemenin; denize girdiği için işten çıkarılan çalışanın, kıdem + ihbar tazminatını hak etmeyecek kadar kusurlu olmadığına (haklı nedenin olmadığına), işe başlatmama tazminatı + boşta geçen süre ücreti hak edecek kadar da kusursuz olmadığına (geçerli nedenin olduğuna) karar verdiğini görüyoruz. İŞE İADE HAKKIBir çalışanın işten çıkarıldıktan sonra mahkemeye gidip işe iade davası açabilmesi, tüm işyerleri için söz konusu olamıyor. En az 30 çalışanı olan işyerlerinde çalışanlar için bu hak geçerli. (İş Kanunu Md. 18) Ayrıca çalışanın bu işyerlerinde (altı aydan fazla) çalışıyor olması da gerekiyor. Bu iki koşul mevcut olduğunda; çalışan işten çıkarıldıktan sonra mahkemeye (bir ay içinde) giderse (kıdem ve ihbar tazminatına ilaveten) ‘işe başlatmama tazminatı’ ve ‘boşta geçen süre ücreti’ adı altında iki kalem tazminat ve ücrete daha hak kazanabiliyorlar. (Yer altı işlerinde çalışan işçilerde kıdem şartı aranmıyor.)",2024-10-15 11:04:12
Evcen-Özçivit çifti vergi ödeyecek mi?,https://www.hurriyet.com.tr/yazarlar/ahmet-karabiyik/evcen-ozcivit-cifti-vergi-odeyecek-mi-40509725,"RAMAZAN Bayramı’nın ardından sezon hızlı açıldı... Bayram biter bitmez ünlülerden ilk Burak Özçivit ve Fahriye Evcen düğün yaptılar... Aynı gün; Alişan ve Eda Erol nişanlandı, Mustafa Ceceli kız istemeye gitti... Yalnız ünlüler değil; sezon boyunca düğün yapacak yüz binlerce gönüllü de var tabii ki... Eylül ayının ortasına kadar memleketin her köşesinde  düğün sezonu hız kesmeden devam edecektir...Sezon boyunca her düğünde; Fahriye Evcen’inkinde olduğu gibi en çok ‘gelinlik’ üzerine konuşulacaktır... Ünlülerin düğününde olsun, gönüllülerin düğününde olsun, tabi ki geline ve damada verilecek ‘takılar-hediyeler’ üzerine de yorum yapılacaktır. ‘Anne-babasından, kayın pederinden, amcasından, teyzesinden...’ şeklinde...İSTİSNA SINIRI BELLİ DEĞİLHediye ve takıların değeri arttıkça kritik bir konu daha gündeme gelebilecektir...”Geline ve damata verilen hediyeler ve takılar için vergi ödenecek mi? “ Bu sorunun cevabı gerek Fahriye Evcen ve Burak Özçivit gibi ünlüler için, gerekse de düğün yapacak gönüllüler için önemli hale gelebilir... Çünkü vergi mevzuatına göre hemen her türlü alınan hediye (4.068 lirayı aşmışsa) için vergi ödenmesi gerekiyor. Acaba düğün hediyesi olarak alınan takı vb. hediyeler için de bir vergi ödenecek mi?  Düğünde takılan altınlar ve paralar için normalde vergi hesaplanmıyor. (Veraset İntikal Vergisi-VİV- Kanunu 4/c) Ancak yasadaki istisna ‘örf ve âdete göre verilmesi mutat (alışılmış) bulunan hediye, cihaz, yüz görümlüğü ve drahomalar’ şeklinde tanımlanıyor. İstisnanın sınırı ise yasada belirtilmiyor.MALİYE’YE BAŞVURUNKızına düğününde ‘pahada da ağır yükte de ağır’ denilebilecek miktarda çeyiz parası veren bir baba ‘vergisi var mı acaba?’ diye tereddüt edince konuyu Maliye’ye sormuş. Maliye, vergiye tabi olduğunu belirtmiş. “Çeyiz parası olarak; kızınıza verdiğiniz 400 bin dolar tutarındaki hediye, örf ve âdete göre verilmesi mutat bulunan hediye kapsamında değerlendirilemeyeceğinden Veraset ve İntikal Vergisi’nden istisna tutulması mümkün değildir” şeklinde cevap verilmiş. (Gelir İdaresi Başkanlığı 26.3.2013 Tarih ve 176 Sayılı Özelge)  Bu konuda yasada bir sınır belirtilmediğinden hediyenin değerinin artmasıyla beraber anne babalar kendiliğinden “acaba çocuğuma verdiğim düğün hediyeleri vergiye tabi mi” endişesini yaşayacaktır. Dolayısıyla verilecek hediyelerin değerinin örf ve âdete göre verilmesi alışılmış bulunan hediye kapsamını aşıp aşmadığı konusunda tereddüt yaşayanlar Maliye’ye başvurarak özelge yoluyla konuyu netleştirebilirler.VERGİ HESAPLAMASI NASIL YAPILIYOR?BU konuda diğer bir kritik konu ise vergi ödenecekse nasıl hesaplanacağı ve ne kadar ödeneceği? Vergi oranları yüzde 10’dan başlayıp yüzde 30’a kadar yükseliyor. Ancak anne, baba, eş ve çocuklardan alınan bağış-hediye için tarife yüzde 50 indirimli olarak uygulanıyor (VİV Md. 16). Hediyeyi alan için beyanname verme süresi bir ay (VİV Md. 9/2). Sonrasında ödeme, üç yılda ve altı taksitte (Mayıs ve Kasım aylarında) yapılabiliyor (VİV Md. 19).",2024-10-15 11:04:15
Yaz tatili paranın katili,https://www.hurriyet.com.tr/yazarlar/ahmet-karabiyik/yaz-tatili-paranin-katili-40502905,"Tatile çıkacağım ya bu ay... Şimdi daha da çok para lazım ama maaşım yazın ortasında daha da azalıyor. Bankamatiğe korkarak gidiyorum artık ‘acaba bu ay ne kadar azalacak maaşım’ diye... Ocaktan (5.137 lira) bugüne iki kez azaldı maaşım, yazın ortasında daha da düşecekmiş... Mayısta 4.840 lira almıştım, haziran sonunda ne kadar maaş çekebileceğim? Şimdiden bileyim dedim en azından... Bir de neden bu düşüşleri yaşıyorum ki?“7.000 lira brüt maaşı olan genç bir bankacıdan işittim bu sözleri ve soruları... Önce ilk sorusunu cevaplayayım: Haziran sonunda net maaşı; mayısa (4.840 lira) göre yaklaşık 400 lira daha düşecek, hesabına net 4.441 lira yatırılacak. Diğer soruya; yani, ‘net maaşın yıl içinde azalmasının nedenine’ bakalım şimdi...Bankalar da; farklı sektörlerden birçok kurumsal işletme de, çalışanlarının maaşlarını brüt olarak belirliyor. Yıl içinde hep aynı brüt üzerinden maaş hesabı yapıyorlar. İşveren olarak her ay aynı maliyete (1-net maaş, 2-vergiler, 3-sigorta prim kesintileri) katlanıyorlar. Ancak bu üç kalemin toplamı yıl içinde değişmese de, net maaş azalıp maaştan kesilen vergi artabiliyor. Yıl içinde vergi oranının yüzde 15’den başlayıp, yüzde 20, 27 ve yüzde 35’e çıkmasından kaynaklı olarak... Çalışanların maaşı brüt üzerinden belirlenmişse; yıl içinde işveren açısından toplam maliyet de bir değişiklik olmasa da, çalışanın net maaş azalıp, ücret üzerinden hesaplanan vergi ise artabiliyor. Tablo I’de yer alan örnek ücretler üzerinden; hangi brüt ücrete sahip çalışanın, yıl içinde net maaşının ne kadar azaldığı görülebilir. ‘Net ücret’ üzerinden hesaplamalarda uygulamaBir de çalışanlarının maaşlarını ‘netten hesaplayan’ işletmeler var. Çalışan her ay aynı net maaşı hesabında görmesine rağmen, bu çalışan için işverenin katlandığı maliyet ise aydan aya artar. Net maaşın 12 ay boyunca aynı kalması için; işverenin her bir çalışan için ödediği vergi ilerleyen aylarda artabiliyor. (Yılın başında ücreti üzerinden yüzde 15 vergi hesaplanan bir çalışan için, ilerleyen aylarda vergi oranı yüzde 20, 27 ve yüzde 35’e kadar çıkabilmekte.) Tablo II’de yer alan örnek ücretler üzerinden hangi net ücret için işverenin yıl içi işçilik maliyetinin hangi ayda ne kadar artacağı görülebilir.",2024-10-15 11:04:18
Varlık Barışı için son şans,https://www.hurriyet.com.tr/yazarlar/ahmet-karabiyik/varlik-barisi-icin-son-sans-40496557,"Yaklaşık son bir yıldır Maliye, barış ilan ediyor. Vatandaşlarla ve işletmelerle el sıkışıyor. Geçen yıl; ‘matrah artırımı’ yapanlar için, geçmiş beş yıl için vergi incelemesi yapılmayacağı güvencesi verildi. ‘Stok-kasa affı’ yoluyla işletmelerin kayıtlarındaki uyumsuzlukları giderme imkânı tanındı. Devlete olan borçlar düşük faizle ‘yeniden yapılandırıldı’. (7020 sayılı yasa ile 2017 içinde yeni bir yapılandırma imkânı daha tanındı.) 6736 sayılı yasa ile bu süreç başlamıştı... Aynı yasanın içinde; saydığımız vergi barışı hükümlerine ilaveten bir de ‘Varlık Barışı’ hükümleri vardı. Şirket veya şahısların bildireceği yurtiçi veya yurt dışındaki varlıkları için devletin inceleme, soruşturma yapmayacağı ve üzerinden vergi de alınmayacağının ilan edildiği bir el sıkışma projesiydi Varlık Barışı da... Normalde 31 Aralık 2016’da başvuru süresi dolacakken bu ayın sonuna (30 Haziran 2017) kadar varlık  barışı için başvuru süresi uzatılmıştı. Ki o sürede dolmak üzere, içinde bayram tatilinin de olduğu son 10 gün  artık...  Varlık Barışı imkânından yararlanmak isteyip henüz başvuru yapmamış kişi-işletmeler için varlık barışının genel çerçevesini özetleyelim...YURTDIŞINDAN GETİRİLECEK VARLIKLARYurtdışında bulunan para, altın, döviz gibi varlıklarını 30 Haziran’a kadar Türkiye’ye getiren gerçek ve tüzel kişiler, bu varlıkları serbestçe tasarruf edebilecekler. Menkul kıymet ve diğer sermaye piyasası araçları içinse getirme zorunluluğu yok, istenirse getirilebiliyor, bankaya veya aracı kuruma formla bildirim yapmak da yeterli oluyor.  (6736 Sayılı Kanun Genel Tebliği,  Seri No: 4) Getirilen varlıklar üzerinden- önceki varlık barışından farklı olarak- herhangi bir vergi de istenmiyor. YURTİÇİNDE BEYAN EDİLECEK VARLIKLARYurtiçinde; yurtdışından farklı olarak, ‘taşınmazlar’ için de barıştan yararlanmak mümkün. Gelir veya kurumlar vergisi mükellefleri sahip oldukları, Türkiye’de bulunan ancak defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlarını, haziran sonuna kadar, dönem kazancının tespitinde dikkate almaksızın kanuni defterlere kaydedebilecekler. Yurtdışı varlıklar gibi yurtiçi varlıklar da sermayeye eklenebilecek, ortaklara da dağıtılabilecek. Kurumlar vergisi mükellefleri tarafından ortaklara dağıtılması hâlinde kâr dağıtımına bağlı stopaj olmayacak.VERGİ İNCELEMESİ YAPILIR MI?‘Bu varlıklar bildirildikten sonra bir vergi incelemesi yapılır mı? En kritik soru bu... Bu kıymetlerin kaynağı sorulur mu? Yasa metninden açıklayalım: Yalnızca varlık beyanı yaptı diye “hiç bir şekilde vergi incelemesi, araştırma, inceleme, soruşturma veya kovuşturma yapılamayacak” ve “Vergi cezası ve idari para cezaları kesilemeyecek.” (6736 Sayılı Yasa, Madde: 7) Yasada “başkaca bir neden ile gerekli olması hâli saklı kalmak üzere” söz konusu inceleme ve soruşturmaların yapılmayacağı, cezaların kesilemeyeceği de belirtilmekte. Tebliğde; vergi mevzuatı dışında, gümrük, kambiyo, sermaye piyasası kapsamında da herhangi bir araştırma, inceleme, soruşturma veya kovuşturma yapılmayacağı belirtiliyor.Varlık Barışı’nın uygulamasını açıklamaya yönelik tebliğde örnekler de yer almakta... Örneklerde; geçmiş yıllarda,  yurt dışındaki varlıklar üzerinden sağlanan kazançların önemli olmadığı belirtiliyor. Hisse seneti üzerinden temettü elde edilmiş de olabilir, hisse seneti satışından kazanç da elde edilmiş olabilir. Yeter ki varlıklar Türkiye’ye gelsin.  Bu varlıkların Varlık Barışı ile Türkiye’ye gelmesi sonrasında bu varlıklar için vergi incelemesi yapılmayacağı, vergi cezası kesilemeyeceği belirtiliyor. Ayrıca diğer gelirlerden de örnekler veriliyor: Euro Bond’dan faiz geliri ve Euro Bond satışından kazanç elde edilmiş olabilir, mevduat faizi geliri elde edilmiş olabilir, altın da alınmış olabilir. Gelen varlıklara ilişkin ‘vergi incelemesi yapılmayacak’ denilmekte.",2024-10-15 11:04:20
Günlük kiralamalarda vergi cezası riski,https://www.hurriyet.com.tr/yazarlar/ahmet-karabiyik/gunluk-kiralamalarda-vergi-cezasi-riski-40489245,"Her bir havale-EFT işleminde ekrana bu seçenek gelir…. Ödeme türü ‘kira’ ise üzerine tıklanır, sonra işleme devam edilebilir. (Veya ‘diğer’ seçeneği seçilerek işlem yapılır.) Kira ödemesini bizzat bankaya giderek gişeden ödeme yapanlar da, dekont açıklamasında kira ödemesi şeklinde açıklama yazdırırlar. 2008/Kasım’da gelmişti bu zorunluluk… İşyeri kirası ödemelerinin tümü için, bankadan veya PTT vasıtasıyla mülk sahiplerine ödeme yapılması zorunlu. Konut kira ödemelerinde ise aylık 500 lirayı aştığında bu zorunluluk başlıyor. Şimdi; 1 Temmuz’dan itibaren haftalık, günlük veya benzeri şekilde ‘kısa süreli konut kiralamalarında da’ tutara bakılmaksızın ödemelerin bankadan veya PTT’den yapılması zorunluluğu geldi. (9.6.2017 tarihli Resmi Gazete: 268 Seri No’lu Gelir Vergisi Genel Tebliği ‘nde Değişiklik Yapılmasına Dair Tebliğ - Seri No: 298)Böylece, kiracılar ödemelerini bankadan yapmasına rağmen, kira geliri elde edenler bu gelirlerini beyan etmezlerse kayıt dışılık çok rahat tespit edilebilir hale geldi. Nitekim yıllar itibariyle diğer vergi mükelleflerinin (ticari kazanç elde eden işletmeler, kurumlar vergisi mükellefi şirketler...) toplam sayısında çok düşük oranlarda artış yaşanmışken, kira gelirinden dolayı beyanname veren mükellef sayısında ise 2008’den bugüne katlanarak artış görüldü. (2008’den sonra kira gelirinden dolayı beyanname veren kişi sayısı 750 binlerden, önce 1 milyona, sonra 1,5 milyona çıktı ve 2017’ye gelindiğinde ise 1.9 milyonu buldu.)VERGİSEL FARKI VAR MI?İşyeri kiralarında olsun, konut kiralarında olsun vergileme kuralları belli... 2017’de elde edilen işyeri kiralamalarında beyan sınırı (net 24.000 lira) brüt 30 bin lira. Eğer işyeri basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2017 gelirleri için 1.600 lira (GVK Md. 86/1-d). Konut kiralarında ise; 2017’de elde edilen/edilecek gelir yıllık 3.900 lirayı aştığında beyan zorunluluğu başlıyor. (296 no.lu GV Genel Tebliği)2017 yılında elde edilen ve saydığımız tutarları aşan kira gelirleri 2018 Mart’da (1-25 Mart) beyan edildiğinde vergi ödevi yerine getirilmiş oluyor. Ve bu kira gelirleri beyannameye gayrimenkul sermaye iradı (GMSİ) olarak dahil ediliyor... Ancak günlük-haftalık kira geliri elde edenler için kritik bir konu var… Elde edilen gelirler ‘GMSİ’ sayılmayabiliyor. Her ne kadar kira geliri olarak tahsil edildiği düşünülse de bu gelirler ‘ticari kazanç’ olarak kabul edilebiliyor. Bu durumda, yani elde edilen gelir ticari kazanç sayılınca mülk sahibi için ne değişiyor? GMSİ’de yılda bir kez Gelir Vergisi (GV) beyannamesi vermek yeterli iken ticari kazançta ise (gerçek usulde) defter tutma zorunluluğu, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu gibi meşakkatli yükümlülükler de beraberinde başlıyor. Tabii ki yıllık GV beyannamesi zorunluluğu da var… Dolayısıyla kira geliri ticari kazanç olarak görülünce mülk sahibi için yükümlülükler oldukça artıyor. Peki, günlük kiralamaları Maliye neden ‘ticari kazanç’ olarak görüyor? “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla ticari kazanç olarak görülmekte. Ayrıca Maliye, bu tip kiralamalar için organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiğini belirtiyor. (Ankara Vergi Dairesi Başkanlığı, 13/09/2012 tarih ve 928 sayılı Özelge)ÖDENMEDİĞİNDE CEZASI NE?Kira ödemelerinin banka veya PTT üzerinden gerçekleştirilmesi zorunluluğuna uymayanlara kira bedelinin yüzde 5’i kadar (her bir işlem için) ceza öngörülmekte (ceza, özel usulsüzlük cezasından az olamıyor.)Günlük kiralama yapan mülk sahiplerinin adli riskleri de dikkate alması gerek ayrıca. Günlük- saatlik kiralamalarda kiralayanın kimliği bilinmiyor çoğu zaman. Terör örgütleri ve fuhuş çetelerinin de bu konutları kiralama riski var. 22 Kasım 2016’da Resmi Gazete’de yayınlanan 678 sayılı Kanun Hükmünde Kararname (KHK) kapsamında, günübirlik ev kiralayanlara da kimlik bildirimi zorunlu hale getirildi. Dolayısıyla; günlük-haftalık kiralama yapan mülk sahiplerinin, bir yandan aylık-yıllık kiralamalara göre daha yüksek tutarlarda gelir elde ederlerken, diğer yandan artan gelirleriyle beraber vergi cezası risklerini ve adli riskleri de değerlendirmeleri gerekiyor.",2024-10-15 11:04:25
Simitçinin isyanı,https://www.hurriyet.com.tr/yazarlar/ahmet-karabiyik/simitcinin-isyani-40482010,"SİMİTÇİ ne yapsın? Belli ki vergi dairesinin yolunu bulamayanlarla başa çıkamamış...Simitçinin bulunduğu yer: Eski Ali Sami Yen Stadı’nın alt caddesinde... Ortaklar Caddesi’nden Gayrettepe’ye giden yolun sağında...  Arabanın üzerinde yazıldığı gibi hakikaten de;  ‘bir alt sokaktan, ilk sağ ve ilk solu’ takip ettiğinizde vergi dairesinin önüne çıkıyorsunuz. Ki orada; bir de değil, üç vergi dairesi mevcut... Şişli, Beşiktaş ve Mecidiyeköy’ün vergi daireleri... Hepsi aynı binanın farklı katlarında...Simitçi tezgâh açmadan önce,  buranın yaya trafiğinin yoğunluğunu da dikkate almış olmalı... Yaya ne kadar çoksa, satış da o kadar çok olur düşüncesiyle... Ama bu kez de vergi dairesine giden yayaların adres sormaları rahatsızlık vermiş simitçiye...Son yıllarda teknolojinin etkin kullanımıyla vergi dairesine gitmek için çok neden de kalmadı aslında. İşletmeler aylık veya yıllık tüm beyannamelerini elektronik olarak iletiyorlar vergi dairesine. Çok istisnai olarak bizzat vergi dairesine gidiliyor artık.Peki; simitçi amcayı kim bunalttı o zaman? Vergi dairesine gitmeden neredeyse tüm işlemler yapılabiliyorsa... Kim yazdırdı simit arabasına o yol tarifini?Hemen söyleyelim: Yapılandırma için vergi dairesine başvuranlar... Ki yapılandırma yalnız vergi borçlarını da kapsamıyor. Öğrenim ve katkı kredisi borçları, trafik cezaları, köprü-otoyol geçiş ihlali cezaları gibi devlete olan gecikmiş çok sayıda borç türünü kapsıyor. Dolayısıyla yapılandırmadan yararlanmak için bizzat vergi dairesine gidenler, caddedeki yaya trafiğini dönemsel olarak daha da arttırmış belli ki... Bu dönemsel yaya trafiğinin bir süre daha devam edeceğini de şimdiden söyleyelim... Çünkü geçen yılki yapılandırma yasasından (6736 sayı kanun) sonra yeni bir yapılandırma yasası  (7020 sayılı Kanun)  daha çıktı. Yeni yapılandırma için de bu ayın sonuna (30 Haziran’a) kadar vergi dairesine başvurulması gerekiyor. (Aslında yapılandırmalar için de vergi dairelerine elektronik yolla başvuru yapılabiliyor. Ancak vatandaş, çoğunlukla bizzat vergi dairesine giderek yapılandırmayı tercih ediyor...)Yeni yapılandırma yasasının temel koşullarını da kısaca özetleyelim: - Geçmişte ödeme süresi içerisinde ödenmemiş (kesinleşmiş) vergiler ve devletin sigorta primi, trafik cezası gibi çeşitli alacakları için bu alacakların yeniden yapılandırılması (gecikme zammı, gecikme faizi yerine daha düşük Yİ-ÜFE oranından) gerçekleşiyor.- 30 Haziran 2017 tarihine kadar (bu tarih dâhil) ilgili idareye başvuruda bulunulması, ilk taksitin 31 Temmuz 2017 tarihine kadar ödenmesi gerekiyor. (Sosyal Güvenlik Kurumuna bağlı tahsil dairelerine ödenecek tutarların ilk taksiti 31 Ağustos 2017 tarihine kadar ödenebiliyor.) Diğer taksitler ise bu tarihleri takip eden ikişer aylık dönemler hâlinde en fazla on sekiz eşit taksitte ödenebiliyor.- Yapılandırma kapsamına; 31.03.2017 tarihinden önceki dönemlere ilişkin devlet alacakları konu olmakta. (Alacak türüne göre değişen diğer kriterler uygulamaya yönelik tebliğlerden de yararlanılarak ayrıca dikkate alınmalı.)- İlk iki taksitin kesinlikle süresinde ödenmesi gerekiyor. (Peşin ödeyenler içinse yüzde 50 ayrıca indirim imkânı da mevcut) Ayrıca her takvim yılında da en fazla iki taksit aksatılabiliyor. Aksatılabilecek bu iki taksitin de en geç son taksiti izleyen ayın sonuna kadar (gecikme zammı da hesaplanarak) ödenmesi gerekiyor. Aksi durumda yapılandırma bozuluyor ve gecikme zammı ve faizine (aylık 1,40) göre oldukça uygun belirlenmiş oranların (Yİ-ÜFE)  geçerliliği kalmıyor.Yapılandırma yasası kapsamında Maliye’nin tahsil ettiği alacaklar dışında; Sosyal Güvenlik Kurumu’nun, belediyelerin, Gümrük İdaresi gibi başkaca kurumların alacakları da var. Devlete gecikmiş borcu bulunanların ilgili kurumların uygulamaya yönelik yayımladıkları tebliğleri ve süreleri de dikkate alarak yapılandırma fırsatını değerlendirmelerinde yarar var.",2024-10-15 11:04:28
Beş yıldızlı iftar vergisi,https://www.hurriyet.com.tr/yazarlar/ahmet-karabiyik/bes-yildizli-iftar-vergisi-40475153,"RAMAZANIN gelişiyle toplu iftar davetleri başlayınca beraberinde “Beş yıldızlı iftarlar da” gündeme gelir. Ramazanın; ‘paylaşım, empati, tevazu’ gibi amaçlarına pek uygun olmadığı vurgulanır bu zengin menülü iftarların... 2017 ramazanının henüz ilk günleri... Dileriz bu yıl iftarlarla ve diğer erzak vb. yardımlarla daha fazla insanla temas kurulur, paylaşım yapılır, yarası olanlara merhem olunur... Başlıktaki vergi konusuna da bakalım... Evet; yıldız sayısı arttıkça vergi oranı da artıyor... İftar davetlerinin düzenlendiği yere göre vergi oranları değişiyor... Beş yıldızlı otel veya diğer otel ve restoran- lokantalar...Vergi mevzuatımıza göre “beş yıldızlı iftarlara” farklı vergi uygulanıyor, yüksek oranda vergilendiriliyor, “üç yıldız altı” iftarlardan ise daha düşük oranlı vergi alınıyor.Şöyle ki; (birinci sınıf olmayan) restoran-lokanta; faturayı kesiyorsa, KDV oranı yüzde 8 olarak hesaplanıyor. Eğer (üç yıldız ve üzeri ) otelde verilen bir iftar yemeğiyse veya organizasyon firması fatura düzenliyorsa bu kez KDV oranı yüzde 18 olmak zorunda.RAMAZANA ÖZEL YAN HAKLARTabii ki konu iftar yemeğine özel değil. İftar yemeği değil de başka bir davet, kokteyl vb. organizasyon için de durum aynı... Eğer üç yıldız ve üzeri bir otelde; davet, kokteyl vb. organizasyon düzenleniyorsa yemek faturasında KDV oranı yüzde 18 olarak hesaplanıyor. Lokantalar arasında da yemek faturasının KDV oranı farklı... Birinci sınıf lokantalarda yemek bedelinin üzerine yüzde 18 KDV hesaplanırken, ikinci sınıf ve üçüncü sınıf lokantalarda yüzde 8 KDV oranı uygulanıyor. (Kültür ve Turizm Bakanlığı’ndan “Özel Tesis” belgesi almış olan işletmelerin uygulayacakları KDV oranları için önceki verilmiş özelgeleri de dikkate alarak Maliye’den konuyu netleştirmelerinde yarar var.)  Her zaman faturayı kesen, tahsilatı yapan otel veya restoran da olmayabiliyor... Tüm işlemler organizasyon firması üzerinden de yürütülebiliyor ve yemek faturasını organizasyon firması kesebiliyor. Bu durumda da; organizatör firmanın faturasında yüzde 18 KDV oranı uygulamak zorunda.İşletmelerde ramazana özel ‘yan haklar da’ olabiliyor... Bir çok işletme ramazanda çalışanlarına erzak dağıtabiliyor veya ramazan ayının sonunda çalışanlarına bayram ikramiyesi verebiliyor. Bu iki yan hakkın ücret bordrosuna yansıması ve dolayısıyla üzerinden vergi ödenmesi söz konusu olabiliyor...ERZAKLARDA VERGİLEMEÇalışanlara dağıtılan erzak kolileri de, bayram ikramiyeleri de Gelir Vergisi Kanunu’na (GVK) göre vergiye tabi... (Md. 61) İşverenin erzaklara ödediği KDV dâhil bedeller (brütleştirilerek) çalışanın ücreti gibi değerlendirilecek ve çalışanın bordrosunda GV hesabına dahil edilerek Maliye’ye beyanda bulunulacak. Erzak değeri üzerinden Damga Vergisi ödenmesi de gerekiyor. Çalışanlara dağıtılacak bayram ikramiyeleri üzerinden de işverenler ilave vergi hesaplayarak Maliye’ye beyan edip ardından ödemesini yapacaklar. (GVK Md. 61) GVK’na göre ücret olarak görülen ve üzerinden vergi hesaplanan söz konusu yardımlar, diğer bordro kalemleri gibi işletme için aynı zamanda bir gider kalemi olarak muhasebeleştiriliyor. Dolayısıyla işletmenin ödeyeceği verginin hesabında gider (-) olarak da dikkate alınabiliyor.İKRAMİYE İÇİN SGK PRİMİSosyal Sigortalar ve Genel Sağlık Sigortası Kanunu’na göre, ayni yardımlar sigorta primine tabi olmadığından, personele verilen erzak için sigorta primi hesaplanmayacak. Bayramda verilecek ikramiye içinse sigorta primi hesaplanıp SGK’ya ödenecek.RAMAZAN PİDESİNİN KDV ORANI?Denizli’de bir pide salonu işletmecisi… Hem Ramazan pidesi hem kaşarlı-kıymalı pideler yapıp satıyor. Pidelerin KDV oranlarında tereddüt yaşamış. Hangi pide için hangi KDV oranında fiş-fatura keseceğini Maliye’ye sormuş…  Maliye; cevaben “hamburger ekmeği, tost ekmeği ve sandviç ekmeği ile ramazan pidesi, boş pide ve lavaşın yüzde 1 oranında KDV’ye tabi tutulması gerektiğini, iç malzemesi (kıyma, patates, peynir vs.) kullanılarak pide hazırlanması suretiyle verilen hizmetin de yüzde 8 oranında KDV’ye tabi tutulması gerektiğini” belirtmiş. (GİB-Denizli Vergi Dairesi Başkanlığı  28.02.2017 Tarih ve 17461 sayılı Özelge)",2024-10-15 11:04:32
Şirketler şirket sattığında vergisi var mı?,https://www.hurriyet.com.tr/yazarlar/ahmet-karabiyik/sirketler-sirket-sattiginda-vergisi-var-mi-40467610,"Ki borsada işlem gören veya halka açık olmayan şirket hisselerinin el değiştirdiği haberlerini sık sık ekonomi sayfalarında da okuyoruz...Hisse satışı söz konusu olduğunda; pay sahipleri için en kritik soru tabii ki ‘hisse devri üzerinden vergi ödenecek mi?’ oluyor.Şirketler, edindikleri (başka bir şirkete ait) hisseleri sattıklarında hem Kurumlar Vergisi (KV), hem KDV ödemek durumunda kalabilir. Ancak ‘vergisi ödenecek mi?’ sorusunun cevabını verebilmek için öncelikle aşağıdaki dört kritik sorunun da cevaplanması gerekecek.1-Hisselerin edinim değeri ile devir değeri arasında kazanç oluştu mu? Kurumlar Vergisi kazanç üzerinden hesaplanıyor. Satıştaki devir bedeli, alış bedelinden düşükse kazanç oluşmadığından vergisi de olmayacaktır.2-Şirket payları hisse senedi olarak bastırılmış mı? Şirketin sermayesine ait paylar hisse seneti olarak bastırılmamışsa hisse satış kazancı üzerinden (iki tam yıl geçmiş olsa bile) yüzde 20 kurumlar vergisi ödenmesi gerekecek.Hisse senetleri basılı ise (Veya hisse senetleri basılana kadar geçerli ‘ilmühaber’ bastırılabiliyor) ve edinimin üzerinden iki tam yıl geçmişse bu kez kazancın yüzde 75’i istisna oluyor, yüzde 25’i üzerindense vergi hesaplanıyor. (KV Kanunu Md. 5/1-e )3-Şirket payları edinildikten sonra ne kadar süre geçmiş? Şirket hisse senetleri edinildikten sonra iki tam yıllık süre geçmemişse elde edilen kazanç üzerinden yüzde 20 kurumlar vergisi ödenecek.İki tam yıl süre geçmişse bu kez kazancın yüzde 75’i için istisnadan yararlanılabiliyor, yüzde 25’i üzerindense vergi hesaplanıyor.Kurumlar Vergisi (KV) istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon”  hesabında tutulması gerekiyor. Satış bedelinin, satışın yapıldığı yılı izleyen ikinci  takvim yılının sonuna kadar tahsil edilmesi de istisnanın diğer bir koşulu. (KV Kanunu Md. 5/1-e )4- KDV açısından hisse senetinin ve iki yıllık sürenin önemi var mı? KDV açısından da payların hisse seneti olarak bastırılmış olması önemli. Eğer hisse seneti varsa iki yıl beklemeye de gerek olmadan KDV hesaplanmıyor. (KDV Kanunu Md. 17/4-g)Hisse senedi ile temsil edilmeyen iştiraklerde ise “kurumun aktifinde en az iki tam yıl bulundurma” süresi geçmeden devir gerçekleşiyorsa KDV’de hesaplanacaktır. (KDV Kanunu Md. 17/4-r)ŞAHIS SATTIĞINDA NASIL?Sahibi olduğu (borsa dışı) Anonim Şirket (AŞ) hisse senetlerini, şirketi kurduktan (veya hisseleri devraldıktan sonra) en az iki yıl sonra devreden (gerçek) kişi, kazancı ne kadar olursa olsun vergi ödemiyor...(GVK Mük. Md. 80/1).  Yukarıda da bahsettik: AŞ hisse devrini vergisiz yapabilmek için şirketin paylarının hisse seneti olarak bastırılmış olması da gerekiyor.  (Veya hisse senetleri basılana kadar geçerli ‘ilmühaber’ bastırılabiliyor.)   Limited şirket paylarını devreden kişi ise hissesini 2 yıl sonra da 10 yıl sonra da satsa fark etmiyor, her durumda ortaklık paylarını devredip kazanç elde ettiğinde vergi ödüyor.Limited şirketler anonim şirkete dönüştürülebileceğinden (tür değiştirebileceğinden) şu soru akla gelebilir... “Limited şirketi anonim şirkete dönüştürüldükten sonra hisselerin devrinde vergi var mı?” Vergi yine yok, en son devrolan pay anonim şirketin hisse senetleri olduğundan... Yeter ki her durumda toplamda iki yıl pay sahibi (AŞ ve LTD şirket pay sahipliği) olarak kalınsın. İki yıllık sürenin hesabında; tür değiştirme tarihi değil, limited şirket payının iktisap (edinme) tarihi dikkate alınıyor.",2024-10-15 11:04:34
"Genç patrona vergi, genç çalışana sigorta teşviki",https://www.hurriyet.com.tr/yazarlar/ahmet-karabiyik/genc-patrona-vergi-genc-calisana-sigorta-tesviki-40460311,"Yeter ki genç olsun, 29 yaşını doldurmamış olsun, ‘yeni bir işyeri’ açsın. ‘İlk defa vergi mükellefiyeti tesis ettiren’ genç girişimcinin yıllık kazancının 75 bin liraya kadarına vergi yok. Aşıyorsa aşan kısmının vergisi isteniyor. Ve bu Gelir Vergisi (GV) avantajından üç yıl boyunca da yararlanılabiliyor... (GVK Mükerrer 20.nci madde)Malum... Avukatlar ve eczacılar mesleki faaliyetlerini şirket olarak (Kurumlar Vergisi-KV- mükellefi) zaten yürütemiyorlar. Ancak şahsen GV mükellefi olabiliyorlar. Teşvikten yararlanmak isteyen diğer alanlardaki genç girişimcilerin de şirket olarak (anonim veya limited) değil, şahsen faaliyet göstermeleri gerekiyor.Anonim ve limited şirketler KV mükellefi olduğundan ‘Genç Girişimciye GV Teşvikinden’ yararlanamıyor. Kollektif şirket ve adi ortaklıkta; ortaklar bizzat gelir vergisi mükellefi olduklarından teşvikten yararlanabilirler. 100 bin lira kazanç örneği üzerinden teşvikin sağlayacağı vergi avantajının hesabına da bakalım: Her ikisi de 2017’de 100 bin lira kazanç sağlayacak iki işletmeden; teşvikten yararlanmayan 26.650 lira GV ödeyecekken, teşvikten yararlanan ise 4.350 lira GV ödeyecek. Dolayısıyla teşvikin genç girişimciye sağlayacağı vergi avantajı (100 bin lira kazanç için) 22.300 lira oluyor.  (2017’de elde edilecek gelir, 2018 Mart’da beyan edilecek.)Yeni işyeri açan genç girişimcilere (Ticari, zirai veya mesleki faaliyet nedeniyle) sağlanan vergi avantajlarının diğer detaylarını da sıralayalım: (292 seri no’lu Gelir Vergisi Genel Tebliği’nde uygulama açıklanmıştır.)1. İşe başlamanın kanuni süresi içinde bildirilmiş olması,2. Kendi işinde bilfiil çalışılması veya işin kendisi tarafından sevk ve idare edilmesi, (Çırak, kalfa veya yardımcı işçi çalıştırmak ya da seyahat, hastalık, askerlik, tutukluluk ve hükümlülük gibi zaruri ayrılmalar dolayısıyla geçici olarak işinde bilfiil çalışmamak bu şartı ihlal etmiyor.),3. Faaliyetin adi ortaklık veya şahıs şirketi bünyesinde yapılması hâlinde tüm ortakların işe başlama tarihi itibarıyla diğer şartları taşıması,4. Ölüm nedeniyle faaliyetin eş ve çocuklar tarafından devralınması hâli hariç olmak üzere, faaliyeti durdurulan veya faaliyetine devam eden bir işletmenin ya da mesleki faaliyetin eş veya üçüncü dereceye kadar (bu derece dâhil) kan veya kayın hısımlarından devr alınmamış olması,5. Mevcut bir işletmeye veya mesleki faaliyete sonradan ortak olunmaması...29 yaş kriterine yalnız vergi (teşvik) mevzuatında değil çalışma (teşvik) mevzuatında da rastlıyoruz. Yeni işe alınan kadın işçinin yaş sınırı olmadan sigorta prim işveren payını devlet karşılıyor. Yeni işe alınan erkek çalışan içinse  “29 yaşından genç erkek işçi için” ve “29 yaşını aşmış erkek işçi için” değişen koşullarda teşvik uygulanıyor. Kadın işçi için de, erkek işçi için de teşvikin koşulları aşağıda yer almakta. (4447 sayılı Yasa Geçici 10.ncu Md.) Teşvik 31.12.2020 tarihine kadar uygulanabilecek.Güncelde; asgari ücretli her bir çalışan için SGK primi işveren payı aylık 364,39 TL’ye denk gelmekte. (5510 Sayılı Yasanın, 81/ı Maddesi gereği uygulanan teşvikte dikkate alınabilir.) Yüksek ücretlilerde yararlanılabilecek teşvik tutarı daha da artacaktır.Teşvik kapsamında işe yeni alınacak işçilerin; işe alındıkları tarihten önceki altı aya ilişkin SGK’ya verilen prim ve hizmet belgelerinde kayıtlı sigortalılar dışında olmaları ve işe alındıkları işyerindeki sigortalı sayısının ortalamasına ilave olmaları gerekmekte.Hangi çalışan için ne kadar süreyle teşvikten faydalanılabiliyor?a) 18 yaşından büyük ve 29 yaşından küçük erkekler ile 18 yaşından büyük kadınlar için koşullar:b) 29 yaşından büyük erkekler için koşullar:c) Bir işverene hizmet akdiyle bağlı (5510 Sayılı Kanunun 4/a kapsamında) çalışmakta iken, sonradan mesleki yeterlik belgesi alanlar veya mesleki ve teknik eğitim veren orta veya yüksek öğretimi bitirenler için oniki ay süreyle,d) 18 yaşından büyüklerden yukarıda sayılmayanların; Türkiye İş Kurumu’na kayıtlı işsizler arasından işe alınmaları halinde altı ay süreyle, yararlanılabiliyor.",2024-10-15 11:04:36
Kenan İmirzalıoğlu nasıl daha az vergi öder?,https://www.hurriyet.com.tr/yazarlar/ahmet-karabiyik/kenan-imirzalioglu-nasil-daha-az-vergi-oder-40452741,"Kenan İmirzalıoğlu’nun şu sıralar Fatih Sultan Mehmet’i canlandıracağı yeni dizinin hazırlıkları içinde olduğu da konuşuluyor. Dolayısıyla 2018 Mart’dan sonra açıklanacak vergi rekortmen listesine, şimdiden aday olduğunu söylememiz de yanlış olmaz.İmirzalıoğlu, oyunculuktaki başarısını gayrimenkul yatırımlarında da gösteriyor. Geçenlerde “1 koyup 3 aldı” şeklinde haber okumuştum. Haberde; sanatçının Marmaris’te iki yıl önce 1.7 milyona aldığı evi, 5.5 milyona sattığından bahsediyordu. (Ki küsurleri de dikkate aldığımızda satış bedeli, alış bedelinin üç katını da geçiyor.)Ve bu kazanç da iki yıl gibi bir kısa bir sürede elde edilmiş. Gayrimenkule yapılan yatırımının değerlenip üç katı kazanç olarak geri dönüşü ekonomik olarak gayet başarılı bir operasyon. Ancak kazancın bu kadar kısa sürede elde edilmesinin bir maliyeti de var. Malum... Taşınmazlar, beş yıldan önce satıldığında kazanç üzerinden gelir vergisi ödenmesi gerekiyor.Vergi ödenecek olduğunda bu kez şu sorular önem kazanıyor: Satış kazancının vergisi nasıl hesaplanıyor? Enflasyondaki artış kazançtan düşülebiliyor mu? Kazançtan düşülebilen istisna var mı?Yalnız İmirzalıoğlu için değil, milyonlarca taşınmaz satışı yapan vatandaş için de kritik öneme sahip bu soruların cevabı...Tabloda vergi hesaplaması detaylarıyla yer almakta. Alış ile satış arasındaki fark ilk başta 3.8 milyon olarak görünse de vergi bu 3.8 milyon üzerinden ödenmeyecek. Öncelikle enflasyon endekslemesi yoluyla alış maliyeti arttırılabilecek, dolayısıyla vergiye tabi kazanç da, ödenecek vergi de azaltılabilecek. Sonrasında da her ne kadar -milyonluk kazancın yanında- çok etkisi olmasa da, 11 bin lira istisna da düşebilecek. Kalan tutar 3.440.457 TL üzerinden vergi ödenecek. (2017 gelir vergisi tarifesi dikkate alınarak; kazancın ilk 13 bin lirası için yüzde 15, sonraki 17 bin lirası için yüzde 20, sonraki 40 bin lirası için yüzde 27 ve kazancın kalanı olan 3.370.457 lira için yüzde 35 vergi oranı uygulandığında toplam 1.195.809,95 lira vergi hesaplanıyor.)İmirzalıoğlu’nun mülk satışı için; enflasyon endekslemesi yoluyla kazancı 348.543 TL daha aşağıya düştü ve dolayısıyla yaklaşık 122 bin lira daha düşük vergi hesaplandı. Ancak her gayrimenkul satışı için enflasyon endekslenmesinden yararlanmak mümkün olmuyor. Endeksleme için; alış ve satış tarihleri arasındaki ÜFE artış oranının yüzde 10’un üzerinde olması gerekiyor. (Satışın yapıldığı aydan bir önceki ve alışın yapıldığı aydan bir önceki) Ki; 2017 Mart ÜFE endeksi ile 2015 Mart ÜFE endeksi arasında yüzde 10’un üzerinde fark var. (Satışın da alışın da iki yıl arayla nisan ayında olduğunu varsaydığımızda; 2017 Mart endeks değerinin ‘291.58’ ve 2015 Mart endeks değerinin ‘241.97’ olarak dikkate alınması gerekir. Her iki endeks değeri arasındaki farkın oranı da yüzde 21’e denk gelmekte.)Netice de; İmirzalıoğlu’nun gayrimenkulü alış tarihi ile satış tarihi arasındaki ÜFE endeksinde yüzde 10’dan fazla oranda artış olduğundan daha az vergi hesaplanması da mümkün olabiliyor. Bu avantajı; tüm taşınmaz alım satımı yapan kişiler de vergi hesabında dikkate alabilir ve daha az vergi ödeyebilirler. İMİRZALIOĞLU'NUN VERGİ HESABI",2024-10-15 11:04:39
İşte emeklilerin emlak vergisi avantajları,https://www.hurriyet.com.tr/yazarlar/ahmet-karabiyik/iste-emeklilerin-emlak-vergisi-avantajlari-40447610,"1- Hangi emekliler emlak vergisi ödemeyecek?Kanunla kurulan Sosyal Güvenlik Kurumlarından (Emekli Sandığı, SSK, Bağ-Kur emeklileri) aldığı aylıktan başka geliri olmayan emekliler, ‘brüt 200 metrekareyi aşmayan tek konutları için’ indirimli bina vergisi (sıfır oranlı) imkânından yararlanabiliyorlar.2- Emekliyim başka işte de çalışıyorum vergi var mı?Emekli maaşına ilaveten yeni gelir elde etmeye başlayanlar emlak vergisini ödemek zorunda. Ancak faiz ve repo vb gelirler için durum farklı. 2016’da elde edilen mevduat faizi ve repo benzeri geliri (menkul sermaye iradı) 30.000 TL’ye kadarsa bu durum tek konut için tanınan emlak vergisi avantajını ortadan kaldırmıyor, 2017’de emlak vergisi ödenmiyor.3- Emekliyim, iki ayrı konutta hissem varsa vergi var mı?İki ayrı konut sahipliği olunca her durumda her iki konut için de vergi ödenecek. Toplamları 200 metrekarenin altında da olsa, 200 metrekareyi de geçse fark etmiyor.4- Kendi emekli maaşım var, eşimden ölüm aylığı  da bağlandı. Vergi ödeyecek miyim?Sosyal Güvenlik Kurumundan alınan emekli maaşının yanı sıra eşten dolayı da ölüm aylığı alınması durumunda yukarıda belirtilen diğer şartları taşımak kaydıyla indirimli (sıfır oranlı) bina vergisi avantajından yararlanılması mümkün. (GİB İzmir Vergi Dairesi Başkanlığı 17/07/2012 tarih ve B.07.1.GİB.4.35.17.02-175.01-686 sayılı özelge).5- Almanya’dan emekli maaşı alıyorum, emlak vergisi ödeyecek miyim?Türkiye’deki sosyal güvenlik kurumlarından emekli aylığı alınması durumunda indirimli (sıfır oranlı) bina vergisi uygulamasından yararlanılabilir. Almanya’daki bir sosyal güvenlik kurumundan aylık alınması durumunda indirimli (sıfır) bina vergisi uygulamasından yararlanılamıyor (GİB Mersin Vergi Dairesi Başkanlığı 22/03/2013, 18008620-175.01-31 sayılı özelge).6- Emekliyim, kendi evimi kiraya verdim, kendim de kiradayım. Evimin emlak vergisini ödeyecek miyim? Emekli maaşı dışında başkaca bir geliri olmayanın sahip olduğu meskeni kiraya verip kendisi de kirada oturması durumunda diğer şartların da taşınması halinde indirimli vergi oranından yararlanılması mümkün bulunmaktadır (GİB Ankara Vergi Dairesi Başkanlığı 14/03/2012 tarih ve B.07.1.GİB.4.06.17.02-175-1-358 sayılı özelge). Emeklinin, kendi tek evini kiraya verip eşine, oğluna ya da kızına ait evde oturduğunda ise indirimli emlak vergisinden yararlanamıyor.7- Emekli, yazlığında daimi oturuyorsa vergi yok mu? Emeklinin kendine ait tek mülkü de olsa normalde yazlık için emlak vergisi ödenme zorunluluğu var. Ancak emekli, yazlığında daimi ikamet ediyorsa ve bu onun tek konutu ise (200 metrekareyi de geçmiyorsa) indirimli (sıfır oranlı) emlak vergisi avantajından yararlanabiliyor. Belediyelerin; vergi avantajını uygulamak için, mükelleflerden bildirim (beyan ve taahhüt) dışında başkaca bir belge istememeleri de gerekiyor (GİB Muğla Vergi Dairesi Başkanlığı 17/02/2016 tarih ve 96620903-175-15 sayılı özelgesi).Muğla Vergi Dairesi Başkanlığı’nın özelgesinde, mükelleften ilave belge istenmeyeceği şu şekilde belirtilmiş. “Belediyelerce, emlak vergisi işlemlerinde mükellefler tarafından bildirilen hususların teyidinin, mükelleflerden belge istenmeden ilgili kurum ve kuruluşlardan yapılması gerekmektedir. Buna göre, indirimli oran uygulaması ile ilgili olarak mükellefin beyanı ve taahhüdü yeterli olup bunun yanı sıra, söz konusu binanın ikamet amacıyla kullanılmadığının (yazlık, dağ evi vb. olduğu) ikametgâh belgesi, elektrik, su ve telefon faturası ödemeleri gibi bilgilerle tespit edilmesi mümkün bulunmakta olup gerçek dışı beyan ve bilgi verilmesi halinde cezalı emlak vergisi tarhiyatı yapılacaktır.”-BİTTİ-",2024-10-15 11:04:41
"Ev hanımları, engelliler ve işsizlerin avantajları",https://www.hurriyet.com.tr/yazarlar/ahmet-karabiyik/ev-hanimlari-engelliler-ve-issizlerin-avantajlari-40446479,"Ardından ev hanımları, işsizler ve engellilerde ‘emlak vergisi avantajının’ detaylarına göz atalım…  1-) Konutu olup da emlak vergisi ödemeyecekler kimler?En fazla brüt 200 metrekare ve tek konuta sahip olan;Hiç geliri olmayan ev hanımları ve işsizler,SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler (ve bunların dul ve yetimleri)Engelliler,Gaziler,Şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar (EVK Md. 8).2-) Ev hanımları ve işsizler de faiz geliri varsa emlak vergisi avantajı kayboluyor mu?Ev hanımları ve işsizler için brüt 200 metrekarenin altında tek konutları varsa ve gelirleri de yoksa emlak vergisi (indirimli-sıfır oranlı) ödemeyecekler. 2016 yılı içinde, 30.000 liraya kadar mevduat faizi, repo benzeri (menkul sermaye iradı) elde edilen gelir varsa yine 2017 emlak vergisi için avantaj devam ediyor. Bu kişiler yine emlak vergisi ödemeyecek.  3-) Mülk sahibinin eşi çalışıyorsa vergi avantajı kaybolur mu?200 m2’nin altı tek konuta sahip ve kendi adına geliri olmayan kişilerin, eşlerinin gelir elde etmesinin önemi bulunmuyor. Yine indirimli bina vergisi oranı (sıfır) avantajından faydalanabilirler.4-) Tek konutta hisse payım var, avantaj nasıl uygulanıyor? 200 metrekareyi geçmeyen tek meskene hisse ile sahip olunması halinde (ev hanımı ve işsizler) indirimli vergi oranı, meskenin vergi değerinin hisseye isabet eden kısmına uygulanıyor. 5-) Tapuda mesken ancak işyeri olarak kiraya verdim, avantajım kayboluyor mu? Tek konutunu işyeri olarak kiraya veren ev hanımı ve işsizler sıfır oranlı emlak vergi avantajını kaybederler. İlk başta konut olarak kullanılan gayrimenkul işyeri olarak (bir kısmı da olsa) kullanıldığında, emlak vergisi konut olarak değil, işyerinin tabi olduğu orandan (konuta göre daha yüksek) emlak vergisi ödenir (GİB İstanbul Vergi Dairesi Başkanlığı 29/09/2015 tarih ve 97895701-175.0183330 sayılı özelge).  6-) Engellilerde, gelir olsa da tek konut için vergi avantajı var mı?Brüt 200 metrekareyi geçmeyen tek konuta sahip engelliler gelire sahip olsa da emlak vergisi avantajından yararlanıyor. Belediyeye form ve sağlık raporunu ibraz ettiğinde sahip olduğu tek konutu için emlak vergisi ödemeyecekler. Engelliler tek konutunu kiraya verip yakınlarının yanında kalsa da tek konutları için indirimli (sıfır oranlı) emlak vergisi hakkından yararlanabiliyorlar. Tek konutu olan engellilerin, kira geliri elde ettiği başkaca işyerleri olsa da, tek konut için indirimli (sıfır oranlı) emlak vergisi hakkından yararlanabiliyorlar.  7-) Nafaka dışında gelirim yok, emlak vergisi ödeyecek miyim?200 metrekareyi geçmeyen tek konutu bulunan ve nafaka geliri dışında başkaca bir geliri bulunmayanlar da indirimli bina vergisi oranı (sıfır) avantajından faydalanabilir (GİB İzmir Vergi Dairesi Başkanlığı 19/09/2016 tarih ve 175.01 sayılı özelge). YARIN: Emeklilere tanınan emlak vergisi avantajı",2024-10-15 11:04:43
"Kim, ne zaman emlak vergisi ödeyecek?",https://www.hurriyet.com.tr/yazarlar/ahmet-karabiyik/ahmet-karabiyik-40445334,"YÜKSEK gelire sahip; iş adamı da, futbolcu da, sanatçı da… Sabit gelirli işçi de, memur da… Herkes için ‘mülk sahibi’ olmak öncelikli... Genç yaşta paraya ve şöhrete kavuşan sanatçı ve sporcular da ilk olarak (tabii ki arabadan sonra) mülk sahibi olmayı düşünür. Toplu para ele geçince ilk olarak emlak yatırımı yapılır.Bordro mahkûmu ücretli çalışanlarda aynı… Uzun yıllar mülk sahibi olmanın hayali kurulur, ilk fırsatta mülk sahibi olmanın hesabı yapılır… Çalışırken kooperatif aidatı veya banka kredisi ödeyerek mülk edinilememişse, bu kez emekli ikramiyesinden/kıdem tazminatından gelen toplu parayla mülk edinilmeye bakılır. Vatandaşlar kendileri için değilse, çocukları için emlak yatırımı yapar...Mülk sahibi olmanın ülkemizde anlamı farklı… İlk konutun anlamı daha da farklı. İki oda da olsa fark etmez, ‘bitmeyen borç kira ödemesi’ sonlansın yeter ki.  Mülk sahibi olduktan sonra yeni bir vergi ödeme yükümlülüğü de beraberinde başlıyor: “Emlak Vergisi.” İlk taksitinin bu ayın sonuna kadar (31 Mayıs) ödenmesi de gerekiyor. Üç gün boyunca yazı dizimizde emlak vergisini ve özellikle ‘tek konutu olanlara’ tanınan emlak vergisi avantajının detaylarını ele alıyoruz. Bugün; Emlak Vergisi’nin mükelleflerini, ödeme zamanını, oranlarını ve genel olarak kimlerin emlak vergisi avantajından faydalanabileceğini içeren sorularla başlıyoruz…1-) Emlak vergisinin mükellefi kim? Emlak vergisinin mükellefi; bina, arsa ve arazinin maliki (sahibi), varsa intifa hakkı sahibi (kullananlar), her ikisi de yoksa bina, arsa ve araziye malik gibi tasarruf edenlerdir. Paylı mülkiyet halinde malik olanlar, hisseleri oranında mükellef sayılıyorlar. 2-) Mülk sahipleri için emlak vergisi oranları ne kadar?Mülk sahiplerinin, mülkün ‘emlak vergi değeri üzerinden’ yukarıdaki oranlarda (Emlak Vergisi Kanunu-EVK- Md. 8 ve Md. 18) emlak vergilerini iki taksitte ödemeleri gerekiyor.3-) Emlak vergisinin ödeme zamanı? Emlak vergisinin ilk taksitinin ödenmesi için süre Mart’ta başladı ve Mayıs’ın sonuna kadar da ödenebiliyor. İkinci taksit, kasım ayının sonuna kadar ödenebiliyor (EVK Md. 30). Ödemeler gayrimenkulün bağlı olduğu belediyeye yapılıyor. Süresinde yapılmayan ödemeler için aylık yüzde 1.40 oranında gecikme zammı hesaplanıyor.4-) Konutu olup da emlak vergisi ödemeyecekler kimler?En fazla brüt 200 metrekare ve tek konuta sahip olan; Hiç geliri olmayan ev hanımları ve işsizler,SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler, (ve bunların dul ve yetimleri)Engelliler,Gaziler,Şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar (EVK Md. 8).5-) Belediyelere nasıl başvuruluyor?Vergi indiriminden faydalanacaklar için düzenlenmiş formlar var. Kendi durumuna uygun olan formun doldurulup ilgili belediyeye başvurulması gerekiyor (İlgili formlar ve taahhüt belgesi, 38 ve 44 Seri No.lu Emlak Vergisi tebliğlerinin ekinde yayımlanmıştır). “Hiçbir geliri olmadığını belgeleyenlerin tek meskenlerine ait form” ve “hiçbir geliri olmayanların tek meskenlerine ait taahhüt belgesi” “Tek meskeni olan (intifa hakkına sahip olanlar dâhil) emeklilere, dul ve yetimlere ait form”“Tek meskeni olan engellilere ait indirimli bina vergisi formu” ile “sağlık kurulu raporu” ”Tek meskeni olan (intifa hakkına sahip olanlar dâhil) şehitlerin dul ve yetimlerine ve gazilere ait formun” ilgili belediyeye verilmesi gerekiyor.6-) Belediyeye bir kez başvurmak yeterli mi? Geçmiş yıllarda belediyelere verilen form ve taahhütlerin, 2017’de tekrar verilmesi gerekmiyor. Sonradan tek konuta ilave yeni bir konut alınmışsa (veya indirim hakkını kaldıran diğer koşullar oluşmuşsa) bu kez her iki konut için de emlak vergisi ödenmesi gerekiyor. 7-) 2017’de satılan evin emlak vergisini kim ödeyecek?2017’de satılan evin emlak vergisini satıcı öder. Alıcı ilk yıl vergi ödemez. Alıcı 2017’de yalnızca belediyeye bildirim verir. 2017’de alım yapan alıcı için ilk emlak vergi ödemesi 2018’de başlar. 8-) Beş yıl boyunca indirimli vergi, hangi binalarda uygulanıyor?Konut olarak kullanılan bina veya apartman dairelerinin vergi değerinin dörtte biri (2.500 liradan az olmamak üzere) inşalarının sona erdiği yılı takip eden yıldan itibaren beş yıl süreyle geçici muafiyetten faydalanabiliyor (EVK Md. 5).",2024-10-15 11:04:48
Hırsızın hiç mi suçu yok,https://www.hurriyet.com.tr/yazarlar/ahmet-karabiyik/hirsizin-hic-mi-sucu-yok-40438434,"5 milyonu çaldıran banka da olsa, bir sarsıntı yaratacaktır bu büyüklükteki kayıptan sonra... Bandırma’daki özel bir bankada yaşanmış bu olay... Üstelik uzun yıllardır çalışan bir personel bu kayba neden oluyor... Farklı müşterilerin hesabından tırtıklanan paralar, banka çalışanının sevgilisinin hesabına transfer edilmiş. DHA’nın (Erdem ÖZCAN- Tufan DALGIÇ) haberinden; incelemenin devam ettiğini ve zimmete geçen paranın, 5 milyon lirayla sınırlı kalmayacağını da anlıyoruz...Müşterilerin kaybı olmayacaktır tabi ki... Tamamen banka personelinin usulsüz işlemlerinden kaynaklı kayıp yaşanıyor çünkü... Banka yönetimi; müşterilerinin hesaplarında banka çalışanının zimmeti sonucu meydana gelen kaybı, tekrar o hesaplara bizzat kendisi yatıracaktır...Bankanın kaybı, yalnızca personelin zimmetine geçirdiği 5 milyon lira da değil... Müşterilerinin hesaplarına; bankanın telafi olarak ödeyeceği 5 milyon lira, gider de yazılamayacak... Gider yazılabilmiş olsaydı; ödenecek Kurumlar Vergisi (KV) 1 milyon lira daha düşük çıkacaktı. KV oranı yüzde 20 olduğundan; 5 milyon liralık gider, 1 milyon lira daha az KV ödenmesine neden olacaktı. Dolayısıyla; çalışanının 5 milyonluk zimmetine ilaveten, bankanın 1 milyon liralık daha ‘gider yazamamaktan kaynaklı’ ilave bir kaybı daha oluşuyor. Toplam kayıp 6 milyon liraya çıkıyor. REEL SEKTÖRDE DURUMNakit paranın veya stoktaki ürünlerin çalınması vakaları reel sektörde de yaşanabiliyor... Tüm sektörler için; işletmelerde, personelin zimmetine geçirdiği para, mal/ürünler de gider yazılamıyor. İşletme dışından kaynaklı hırsızlık yaşansa, mal/ürün kaybı oluşsa da fark etmiyor, kayıplar gider yazılamıyor. Çalınan mallardaki kayıplar bir yandan gider yazılamazken, diğer yandan bu malların alımı sırasında tedarikçiye ödenen KDV’de tekrar yük oluşturuyor. Çalınan mal için tedarikçiye ilk alımda ödenen KDV’nin de, Maliye’ye tekrardan beyan edilmesi/ödenmesi gerekiyor. Dolayısıyla hırsızlık nedeniyle yaşanan kayıplar işletmelerde yalnızca mal-varlık kaybına neden olmamakta ilaveten daha fazla vergi ödemek gibi bir maliyet de oluşturmakta. Konuya yabancı olan birçok işletmeci şunu söyleyecektir muhtemelen: “Hem malım çalınacak, canım yanacak, üzerine bir de vergi mi ödeyeceğim?”. Hatta Nasrettin Hoca misali “Hırsızın hiç mi suçu yok” da diyebilecektir. Vergi mevzuatı bu şekilde öngörüyor... İşletmelerde hırsızlık yaşandığında; yalnızca mal kaybı yaşanmıyor, ilaveten vergi yükü de oluşuyor. Bu durumda; işletmeler için en iyi seçenek, mevcut hırsızlık risklerini değerlendirip, fiziki ve sistemsel önlemleri almak... EMNİYETİ SUİİSTİMAL SİGORTASI İşletme içi olası suiistimal risklerine karşı ‘emniyeti suiistimal sigorta poliçesi’ yaptırılması da mümkün. Nakit veya mal/ürün gibi kıymetlerin zimmete geçirilmesi vakası yaşandığında ‘emniyeti suiistimal sigortası’ yaptırmış işletmeler, zimmet nedeniyle oluşan kayıplarını poliçe kapsamında yer alan koşullar çerçevesinde sigorta şirketinden tazmin edebiliyorlar. Kayıp oluştuktan sonra durumu delillendiren belgelerle savcılığa suç duyurusunda bulunulmasının ardından sigorta şirketinden zararın tazmini istenebiliyor. İşletme dışından kaynaklı hırsızlık riskleri için de, yine sigorta poliçeleri düzenlenebiliyor.SON 24 SAATTE YAŞANANLAR",2024-10-15 11:04:51
Kıdem tazminatının vergisi,https://www.hurriyet.com.tr/yazarlar/ahmet-karabiyik/kidem-tazminatinin-vergisi-40431070,"Çalışanın kendi isteğiyle ayrıldığı (istifa) bazı durumlarda da (15 yıl çalışmış olanlar ve kadınların evlilik durumları gibi detaylar aşağıda yer almakta) kıdem tazminatı ödenebiliyor. Her iki durumda da ödenecek kıdem tazminatı üzerinden Gelir Vergisi (GV) hesaplanmıyor.Ne tek başına ‘çalışanın isteğiyle’, ne de tek başına ‘işverenin isteğiyle’ gerçekleşmeyip, üçüncü bir yolla da çalışanla işverenin yolları ayrılabiliyor: ‘Karşılıklı anlaşarak da iş sözleşmesi sonlanabiliyor’. Bu üçüncü yola ‘ikale’ deniliyor. İkale yoluyla da; çalışan ve işveren anlaşarak, iş sözleşmesine son verebiliyor. Peki, normalde kıdem tazminatı için vergi hesaplanmazken, ikale (anlaşma) yoluyla iş sözleşmesi son bulduğunda ödenecek kıdem tazminatı üzerinden acaba vergi hesaplanıyor mu?Kıdem tazminatının vergili veya vergisiz olmasının işveren açısından bir önemi yok. İki durumda da toplamda işverenin cebinden çıkacak tutar değişmiyor çünkü... Çalışan açısından ise vergi konusu önemli: Hesaplanacak tazminatın hepsi mi kendisine ödenecek, yoksa içinden vergi düşülüp kalanı mı kendisine ödenecek?Maliye’nin bu konuda verdiği özelgelerde de konu açıklanıyor. (İzmir V. D. Başkanlığı, 08.03.2017 Tarih ve 7775 sayılı ve Gelir İdaresi Başkanlığı, 15.12.2010 Tarih ve 4.99.16.02 Sayılı Özelgeler) İkale yoluyla ödenen kıdem tazminatları için de vergi istisnası (GVK Md.25/7) devam ediyor, çalışana ödenecek kıdem tazminatından GV kesilmesi söz konusu değil. İkale sonrasında; çalışana kıdem tazminatı dışında, ödenecek ihbar tazminatı ve ilave diğer ödemeler de söz konusu olacaktır. Bu ilave ödemeler üzerinden işverenin; çalışanın brüt hak edişinden GV keserek Maliye’ye ödemesi gerekecektir. HANGİ HALLERDE ÖDENİR?Hali hazırda; işten ayrılan çalışanın işvereninden kıdem tazminatı alabilmesi için iki temel koşul var: En az bir yıl çalışmış olması ve işçinin kendi isteğiyle değil, işverenin isteğiyle işten ayrılması. Bu iki koşul sağlandığında işçiye her bir çalıştığı yıl için; bir aylık (30 günlük) brüt ücreti (Tavanı: 4.426,16 TL) ödenmekte. Kıdem tazminatından Damga Vergisi (Binde 7.59) dışında bir vergi de kesilmiyor. Temel şartlar böyle olmakla beraber, ‘işçinin kendi isteğiyle’ işten ayrılmasına rağmen kıdem tazminatına hak kazandığı durumlar da var. Şöyle ki;- Erkek işçinin askerlik hizmeti nedeniyle, kadın işçinin evliliği nedeniyle (evlilikten sonraki bir yıl içinde),- Yaşlılık, emeklilik veya malûllük aylığı almak amacıyla,- İşçi tarafından sağlık, ahlak ve iyi niyet kurallarına aykırılık veya işyerinde işin durması benzeri nedenlerle,- En az 15 yıl sigortalı olan çalışanların SGK’dan alınacak “Kıdem tazminatı alabilir” yazısı ile,çalışan kendi işten ayrılsa da kıdem tazminatını işvereninden alabiliyor.(SGK’dan alınacak “kıdem tazminatı alabilir” yazısı için çalışan 08.09.1999 tarihinden önce işe girmiş olmalı ve 3600 prim günü şartı mevcut. 08.09.1999 sonrası işe girenler için daha yüksek prim gün şartları gerekiyor.)Ayrıca işçinin ölümü nedeniyle de kıdem tazminatı (mirasçılarına) ödenir.Çalışanın ahlak ve iyi niyet kurallarına aykırı davranışları nedenleriyle iş sözleşmesi sona erdiğinde ise işveren için kıdem tazminatı ödemesi söz konusu olmuyor. Çalışanların; 2017 yılında mevcut uygulamaya göre ve farklı ücretlere göre alınabilecek tazminat tutarları tablodan görülebilir. YENİSİ MECLİS’E GELİYOR MU?İşçiler için ‘hayati bir gelir kalemi’ , işverenler için ‘yüklü bir gider kalemi’ olan kıdem tazminatında düşünülen yasa değişikliği metninin de artık meclise geleceği konuşuluyor... İşverenin artık çalışana direkt tazminat ödeme yükümlülüğü olmayacağı, fon kurulacağı, her ay işveren tarafından fona kesinti ödeneceği, her bir çalışma yılı için bir aylık ücretin mi hesaplanacağı, hangi durumlarda işçinin kıdem tazminatını fondan çekebileceği, geçmişteki kıdem tazminatı hakkının nasıl korunacağı gibi çokça tartışma konusu var...Yeni kıdem tazminatı düzenlemesine ilişkin gelişmeleri detaylarıyla inceleyip ayrıca ele alacağız. Hesaplanan kıdem tazminatlarından Damga Vergisi düşülmüştür. Kıdem Tazminatı Hesabında; aylık brüt ücrete ilaveten, giyim ve yemek yardımı, devamlı ödenen primler, temettü gibi kalemler de dikkate alınır.",2024-10-15 11:04:54
Booking.com neden vergi ödemiyor?,https://www.hurriyet.com.tr/yazarlar/ahmet-karabiyik/booking-com-neden-vergi-odemiyor-40424594,"Google, Facebook, Twitter hemen hepsi için; AB ülkelerinde, internet ve sosyal medyadaki gelirleri icin ‘vergi tartışması’ yaşanıyor. Vergi almak isteyen ülkelerin söyledikleri şu: “Şirket merkezin benim ülkemde olmasa da benim ülkemden reklam vb. gelir elde ediyorsun ama vergisini ödemiyorsun.”Türkiye’deki tartışmada aynı... Booking.com’u mahkemeye veren TÜRSAB’da aynı şeyi söylüyor: “Türkiye’deki otellerden gelir elde ediyorsun ama Türkiye’ye vergi vermiyorsun. Vergi veren acentalarla haksız rekabet ediyorsun” diyor. Mahkemede bu iddia üzerine Booking com’un Türkiye’den otel rezervasyonu yapmasını engelledi. (Yurt dışından Türkiye’deki oteller için rezervasyon ise yapılabiliyor, bir engel yok.)Türkiye’de daha önce diğer sosyal medya şirketleri için de aynı tartışmalar yaşanmıştı. Merkezi yurt dışında olan bazı şirketler, yurt içinde elektronik ortamda gelir elde ediyor olsa da yurt içinde işyerleri bulunmuyor. İşyerleri olmayınca vergi istenecek muhatap da bulunamıyor. Yani; işyeri olmadığından gelir elde edenle yurt içinde temas kurulamıyor, vergi alınamıyor.  İdeal durum ise şu; ‘Yurt içinde ofis açsın, vergisini de ödesin...  Diğer yandan ticari faaliyeti de kazanci da devam etsin’. Ekonomi Bakanı Nihat Zeybekçi’de bu yönde açıklama yaptı... “Bizim şartlarımızla o firmayı Türkiye’ye kazandırmak lazım. Türkiye’ye gelsin, biz de onun endişelerini giderelim. Farklı şekilde, teşviklerle, desteklerle ikna edebiliriz diye düşünüyorum.” dedi.VUK Taslağında ‘elektronik işyeri’ tanımlanıyor.Vergi Usul Kanunu’nda (VUK) halen işyeri “...ticari, sınai, zirai veya mesleki bir faaliyetin icrasına tahsis edilen veya bu faaliyetlerde kullanılan yer”  şeklinde fiziki ortam olarak tarif ediliyor. ‘Mağaza, yazıhane, imalathane, şube, depo, ...’ gibi örnekler de veriliyor. (VUK Md. 156)Değiştirilmesi düşünülen VUK tasarısında ise ‘elektronik işyeri’ kavramı yasa metninin içine dâhil oluyor.‘İş yeri’ başlığının altında “...elektronik ortam veya alanlar gibi ticari, sınai, zirai veya mesleki bir faaliyetin icrasına tahsis edilen veya bu faaliyetlerde kullanılan yerdir.” şeklinde elektronik işyerini de tarif ediyor. (VUK Tasarısı Md.129) Ayrıca ‘Elektronik ortamda iş yeri’ başlığı altında “ İnternet, ekstranet, intranet ya da benzeri bir telekomünikasyon ortam veya aracının ticari, sınai veya mesleki faaliyete tahsis edilmesi veya bu faaliyetlerde kullanılması durumunda elektronik ortamda iş yeri oluşur...” şeklinde işyerinin nasıl oluşacağı da anlatılıyor.Ve taslağın 130’uncu maddesinde Maliye Bakanlığı’na uygulamaya ilişkin usul ve esasları belirlemek için yetki de veriliyor.VUK’daki değişiklikler de tek başına yurt dışında yerleşik firmaların vergilendirilmesi tartışmasını sonlandırmayacaktır. Ayrıca Türkiye’nin de üyesi olduğu OECD ve G20 ülkeleri arasında bilgi değişimi anlaşmaları, vb. yollarla ülke mali kurumlarının iletişim halinde olmaları da gerekecektir.Sade vatandaş reklam geliri elde ederse vergisi var mı? Yalnızca dev şirketler sosyal paylaşım siteleri ve sosyal ağ alanlarına reklam almıyor. Sade vatandaşların sosyal medya hesapları da; çok sayıda takipçiye ulaştığında veya paylaştıkları içerikler çok sayıda ‘tık’ aldığında, reklam verenler için cazip bir alan olarak görülebiliyor. Facebook, Twitter, İnstagram gibi ortamlarda reklam yayınlandığında karşılığında vatandaş gelir de elde ediyor haliyle... Peki; bu gelirlerden dolayı sade vatandaşın vergi ödeme yükümlülüğü de doğuyor mu?Maliye’nin yaklaşımı şöyle: “İnternet ortamlarından elde edilen reklam gelirleri; devamlı olarak ve bir organizasyon dâhilinde elde ediliyorsa vergiye tabi ‘ticari kazanç’ sayılır” diyor. Ve hem Gelir Vergisi (GV) hem KDV’si reklam geliri elde edenden isteniyor. Tabiki beyanname verme ödevi de beraberinde gelir elde eden vatandaşa yükleniyor. Devamlılık ve organizasyon dâhilinde reklam geliri elde edildiği görülmüyorsa; vatandaştan herhangi bir vergi de istenmiyor. Dolayısıyla reklam gelirini birden çok kez elde edenler için vergi-ceza riski de beraberinde oluşuyor. İnternetten reklam geliri elde eden kişi sayısı ve reklam pastasındaki artışla büyüyen pazarda ‘devamlılık’ ve ‘organizasyon dâhilinde’ kavramları somutlaştırılmalı. Normalde vergi mükellefi olmayan kişilerin hangi durumda vergi mükellefi olabilecekleri; reklam gelirlerinin adeti ve tutarı gibi somut kriterlerle açıklığa kavuşturulması gerekiyor.",2024-10-15 11:04:56
Gönüllü ve zorunlu BES’e giriş ve çıkış koşulları,https://www.hurriyet.com.tr/yazarlar/ahmet-karabiyik/gonullu-ve-zorunlu-bese-giris-ve-cikis-kosullari-40417284,"Gönüllü BES, devletin de yüzde 25 desteğine rağmen yeterince katılım sağlayamadı. Daha da doğrusu; yurtiçi tasarruf oranındaki düşüklük, gönüllü BES’le giderilemeyince bu kez zorunlu BES geldi.2017 Ocak ayından itibaren ‘zorunlu BES’ başladı. İlk başta ‘çalışan sayısı 1.000 ve üzeri olan işyeri çalışanları’ kapsama alındı. Çalışanların ücretlerinden zorunlu yüzde 3 kesinti yapıldı. Bu ay; 1 Nisan’dan itibaren 250 – 999 çalışanı bulunan işyerleri de zorunlu BES kapsamına dâhil oldu. Nisan maaşları bu işyerlerinde yüzde 3 BES kesintisi kadar daha az ödendi.Kademeli olarak; 1 Temmuz’da (100 ile 249 çalışanı olanlar), 1 Ocak 2018’de (50-99 çalışanı olanlar), 1 Temmuz 2018’de (10-49 çalışanı olanlar) ve son olarak 1 Ocak 2019’da (5-9 çalışanı olanlar) yeni zorunlu BES katılımcıları da sisteme dâhil olacak.BES’in dünü, bugünü ve yarını kısaca böyle...Şimdi BES’in detaylarına ayrı başlıklar altında göz atalım...Ödeme tutarı: 45 yaş altı çalışanların maaşlarından en düşük 53.32 lira, en yüksek ise 399.94 lira kesilip işveren tarafından emeklilik şirketine ödenecek. İşverenler yalnızca çalışanın net maaşından kesinti yapıp, ilgili fon hesabına ödeme yapmaya aracılık yapmakla görevli, ayrıca kendisine bir maliyet oluşmayacak. Yüzde 3’lük kesinti, çalışanın sigorta primine esas kazancı (SPEK) üzerinden hesaplanacak. Brüt ücretin yüzde 3’ü de denilebilir. Güncel de, asgari ücretli için (1.777,50 liranın yüzde 3’ü) 53.32 liraya denk geliyor. 5.000 lira brüt ücretli için 150 liraya denk gelen kesinti, en fazla 399.94 lira olabilecek. (SPEK tavanı güncelde 13.331,40 lira olduğundan, ücretleri bu tutarın üzerinde olanlar için en fazla 399.94 lira kesilebilecek.)Ödeme zamanı: İşverenler; BES kesinti tutarını, ücretinin ödeme gününü takip eden işgünü emeklilik şirketine aktaracak. Süresinde aktarmayan veya hiç prim aktarmayan işveren, çalışanın birikiminde oluşacak parasal kayıptan sorumlu hale geliyor.Denetim ve yaptırım: İşverenler yükümlülükleri bakımından Çalışma ve Sosyal Güvenlik Bakanlığı tarafından denetlenecek. İşverenin düzenlemelere uymaması halinde, her bir ihlal için 100 lira idari para cezası öngörülüyor.Daha yüksek prim ödenmesi: Çalışan, kendi isteğiyle maaşından yüzde 3’ü aşan oranda BES kesintisi yapılmasını da işvereninden isteyebilecek.Çalışanın cayma hakkı: 2 ay içinde çalışanın BES’ten çıkma hakkı var. Çalışan, emeklilik planına dâhil olduğunun kendisine bildirildiği tarihi müteakip 2 ay içinde sözleşmeden cayabilir. Cayma halinde; ödenen katkı payları, varsa hesabında bulunan yatırım gelirleri ile birlikte 10 işgünü içinde çalışana iade edilecek.İşyeri değişikliğinde yapılacaklar: Emeklilik sözleşmesi bulunan çalışanın işyerinin değişmesi halinde, yeni işyerinde bir emeklilik planı var ise çalışanın birikimi ve sistemde kazandığı emekliliğe esas süresi yeni işyerindeki emeklilik sözleşmesine aktarılacak. Yeni işyerinde emeklilik planının bulunmaması halinde çalışan, talep ederse önceki işyerinde düzenlenmiş sözleşme kapsamında katkı payı ödemeye devam edebilir, talep etmezse bu madde kapsamındaki emeklilik sözleşmesi sonlandırılır. Çalışan bu yöndeki talebini, işyeri değişikliğini izleyen ayın sonuna kadar emeklilik şirketine bildirmesi gerekecek.BES işletim masrafı: Emeklilik şirketlerince fon işletim gideri kesintisi dışında başka bir kesinti yapılamayacak.1.000 lira ve yüzde 25 devlet desteği hakkı: Çalışan adına bireysel emeklilik hesabına ödenen katkı paylarına yüzde 25 devlet katkısı sağlanıyor. (Bir takvim yılı içinde alınabilecek devlet katkısı tutarı, yıllık toplam brüt asgari ücret tutarının yüzde 25’ini geçemiyor.) Çalışanın cayma hakkını kullanmaması halinde, sisteme girişte bir defaya mahsus olmak üzere, devlet katkısı hak etme ve ödeme koşuluna tabi olmak kaydıyla, 1.000 lira ilave devlet katkısı da sağlanıyor. Ayrıca; emeklilik hakkının kullanılması hâlinde, hesabında bulunan birikimi en az 10 yıllık, yıllık gelir sigortası sözleşmesi kapsamında almayı tercih eden çalışana, birikiminin yüzde 5’i karşılığı ek devlet katkısı ödemesi de yapılacak.Devlet katkısına hak kazanma oranları: 3-6 yıl sistemde kalanlar yüzde 15, 6-10 yıla kadar kalanlar yüzde 35, 10 yıldan uzun kalanlar yüzde 60, emekli olanlar ise yüzde 100 devlet katkısı alabiliyor. Cayma hakkı kullanıldığında veya 3 yıldan önce sistemden çıkıldığında devlet katkısına hak kazanılamıyor.Emeklilik hakkı: Bireysel emeklilik sisteminde en az 10 yıl süreyle kalan ve 56 yaşını doldurmuş olanlar emekli olma hakkını elde edebiliyor.",2024-10-15 11:04:58
Öğle yemeğine vergi var mı?,https://www.hurriyet.com.tr/yazarlar/ahmet-karabiyik/ogle-yemegine-vergi-var-mi-40409992,"3.5 milyon çalışan, öğle yemeği bedelini restorana-lokantaya nakit ödemiyor, yemek kartı aracılığıyla ödüyor. Yemek kartı firmasına ödemeyi ise fatura karşılığı olarak işverenler yapıyor. Tüm Restoranlar Lokantalar ve Tedarikçiler Derneği (TÜRES) Başkanı Ramazan Bingöl sıkıntılarını şöyle anlatıyor: “Yemek kartı marka sayısı 10... Pazarın yüzde 90’ı ise dört markanın elinde. Lokanta ve restoranların; kartla yaptıkları tahsilatlar üzerinden kart şirketlerine ödedikleri komisyonun oranı yüzde 8’i, yüzde 10’u buluyor, Avrupa ülkelerinde bu oran yüzde üç. Kart firmalarının lokantalara ödeme vadeleri de sürekli uzuyor. Bakanlığın da dâhil olduğu görüşmelerden sonuç çıkmazsa 15 Mayıs’ da boykota gidiyoruz.”Öğle yemeği; tüm çalışanlar ve dolayısıyla ödemeyi yapan işverenler için kaçınılmaz bir harcama. Kart firmaları ve işverenlerin yanında; 3.5 milyon çalışanın da etkileneceği yemek kartı tartışması dileriz uzlaşma ile sonuçlanır.VERGİ AVANTAJIOlayın bir de vergisel boyutu var. Yemek kartı veya yemek faturası fark etmiyor. Eğer çalışanlar yemek bedelini işverenlerinden direkt kendileri nakden almazsa, ödeme işveren tarafından restorana veya kart firmasına yapılırsa ve günlük 14 (KDV dâhil 15.12) lirayı da geçmezse ilave vergisi yok. (Ödeme tutarı her bir çalışan ve her bir gün için 14 lirayı geçtiği durumda da aşan kısım üzerinden yine vergi hesaplanması gerekiyor.)Tersi durumda; yani, işverenler nakden çalışana yemek parası öderse bu tutar ücret olarak düşünülüp üzerinden gelir vergisi (GV) hesaplanması da gerekiyor.Çalışanlara işyerlerinde yemek verildiğinde ise işveren veya çalışan için ilaveten bir vergi (GV) ödenmesi gerekmiyor. (istisna)NASIL HESAPLANIYOR?Çalışana ‘nakden’ yemek yardımı yapıldığında vergi hesaplaması her bir çalışanın o ayki dâhil olduğu vergi dilimi dikkate alınarak bordroya (ücret gibi) yansıtılır ve üzerinden (yüzde 15 ila yüzde 35 oranında) vergi hesaplanır.Çalışanların işe gidiş gelişlerini sağlamaya yönelik ödenen yol yardımında da durum aynı… Eğer servis işletmesi ile anlaşılıp işveren bizzat kendisi servis hizmeti veren firmaya ödeme yaparsa üzerinden bir vergi (GV) hesaplanması gerekmiyor. Çalışana yapılan ‘nakdi’ yol yardımları ise bordroya dâhil edilerek ücret gibi vergilendirilir.SİGORTA PRİMİ HESAPLANIR MI?İşyerinde çalışana yemek verildiğinde veya yemek kartı yoluyla çalışana ‘ayni’ yardım yapıldığında işverenin SGK prim hesaplaması yapması gerekmiyor. Yol yardımında da durum aynı. Eğer çalışanların işe geliş ve gidişlerini sağlamak üzere servis işletmesi ile anlaşılmış ve bu servis işletmesine işveren ödeme yapıyorsa ilave bir sigorta prim hesaplanması gerekmiyor. Direkt çalışana yol yardımı adıyla ‘nakden’ ödeme yapıldığında ‘bordroya dâhil edilip’ üzerinden sigorta primi hesaplanıp SGK’ya ödenmesi gerekmekte. Çalışana nakdi yemek yardımı yapıldığında da; günlük asgari ücretin yüzde 6’sını geçen kısım (3.56 lirayı aşan) için SGK primi hesaplanması gerekiyor.",2024-10-15 11:05:00
Hangi çalışan beyanname verir?,https://www.hurriyet.com.tr/yazarlar/ahmet-karabiyik/hangi-calisan-beyanname-verir-40402935,"Bazı çalışanlarınsa ayrıca bizzat Maliye’ye beyanname vermeleri gerekiyor. Ücret gelirinin elde edildiği yılı takip eden Mart ayında beyanname vermesi gereken çalışanlar var… Bu çalışanlar için beyanname vermek için son tarih de haftaya pazartesi (27 Mart) doluyor.İlk olarak ‘beyanname verecek çalışanların’ kimler olduğunu açıklayalım. Ardından beyanname vermeyen çalışanlar için de ‘vergide azalmaya - net maaşta artışa’ neden olan kritik konuları ele alalım.* Hangi çalışanlar beyanname vermek zorunda?Birden fazla işverenden ücret geliri elde eden ücretliler için birden sonraki işverenden alınan ücretlerin toplamı 2016 ücretleri için 30.000 lirayı aştığında beyanname verme zorunluluğu (Son tarih 27 Mart ) başlıyor (GVK Md. 86/1.b). Beyanname vermek zorunda olan ücretliler tüm ücret gelirlerini de beyannamesine dâhil etmesi gerekecek.Birinci işverenden ve ikinci (varsa üçüncü) işverenden alınan ücretin hangisi olacağı ücretli tarafından serbestçe belirlenebiliyor. Örneğin 2016 yılında üç ayrı işverenden; 100 bin lira, 15 bin lira ve 10 bin lira gelir elde edildiğini varsayalım. İlk işveren olarak 100 bin lira gelir elde edilen işyeri düşünüldüğünde, ikinci ve üçüncü işverenden elde edilen ücret toplamı 30 bin lirayı geçmediği için (15.000 + 10.000 = 25.000) beyanname verilmesi de gerekmeyecek.* Özel okul faturaları ödenecek vergiyi azaltıyor mu?Yukarıda bahsettiğimiz beyanname verecek çalışanlar için eğitim faturaları beyannamedeki vergi hesabında indirim olarak dikkate alınabiliyor. Yani ödenecek vergiyi azaltabiliyor.Sağlık harcamaları da (Türkiye’de yapılmış olmalı) eğitim masrafları gibi (gelirin yüzde 10’nu aşmayacak şekilde) vergiyi azaltıcı etkiye sahip. Söz konusu harcamaların mükellefin kendisi, eşi ve küçük çocuklarına ilişkin olması gerekiyor.Ancak bizzat beyanname vermeyen çalışanların eğitim ve sağlık faturalarını vergi hesabında indirim konusu yapma imkânı mevcut değil. GV Yasası’nın 89. maddesinde yazılı olan ve ödenecek vergiyi azaltabilecek olan bağış ve yardımlar için de aynı durum söz konusu... Beyanname vermeyen ücretlilerin vergi hesabında, bağış ve yardımlar da indirim olarak dikkate alınamıyor.(Daha maaşı eline geçmeden vergisi kesilen milyonlarca çalışan için; eğitim-sağlık masraflarının vergi hesabında dikkate alınmasına yönelik yapılabilecek yasal düzenleme ile mağduriyet giderilebilir.)* Özel sağlık ve hayat sigortası primleri net maaşı ne kadar artırır?Beyanname vermeyen çalışanlar da özel sigorta şirketlerine ödedikleri sağlık sigorta ödeme belgelerini işverenlerine ilettiklerinde, ücretlerinin yüzde 15’lik kısmına kadarki primler vergi matrahlarından indirilebiliyor. Yıllık indirilebilecek tutar, asgari ücretin yıllık tutarını aşamıyor. Örneğin 5.000 lira brüt ücreti olan bir çalışan için; aylık 200 TL’ye denk gelen bir poliçeyle (yüzde 20 vergi diliminde olduğu varsayıldığında) 200 TL daha az vergi matrahı hesaplanır ve ele geçen net maaş ise 40 TL artmış olur. Çalışan bu yüzden ilaveten yıllık 480 TL daha fazla net maaş elde etmiş olur. Ölüm, kaza, sağlık, hastalık, engellilik, işsizlik, analık, doğum ve tahsil gibi şahıs sigorta poliçeleri eş ve küçük çocuk adına da olabiliyor. Hayat sigorta primlerinin ise (Yüzde 15 şartı ve asgari ücret sınırı da dikkate alınarak) ancak yarısı vergi matrahından indirilebiliyor. Bireysel emeklilik sistemine (BES) ödenen katkı payları ise indirim konusu yapılamıyor.* Asgari geçim indirimi (AGİ) net ücreti nasıl artırıyor?AGİ’nin hesabı asgari ücret üzerinden yapılıyor. AGİ’den kaynaklı çalışana ödenecek yıllık tutar; yıllık asgari ücretin yarısına yüzde 15 oranı uygulanarak bulunuyor (GVK Md. 32). 2017 için bu tutar bekâr bir çalışan için aylık 133.31 liraya denk gelmekte. Evli, eşinin geliri olmayan ve üç çocuk sahibi bir çalışanın AGİ kaynaklı net maaşında artış ise 226.63 liraya denk gelmekte.* Çalışanlara ödenen hangi tazminatlar vergili, hangileri vergisiz?Çalışanlara ödenen kıdem tazminatı üzerinden yalnızca binde 7.59 oranında damga vergisi (DV) kesilir. Gelir vergisiyse (GV) hesaplanmaz (GVK Md. 25/1).Mahkemenin, çalışanın işe iadesine karar vermesine rağmen çalışan tekrar işe iade alınmadığı durumda ödenen işe başlatmama (dört ila sekiz aylık ücreti tutarında) tazminatında da DV dışında bir vergi kesilmez.İşe iade kararı verilen çalışana dört aylık ücretine kadar ödenebilecek ‘boşta geçen süre ücreti’ üzerinden ise GV ve DV hesaplanır. Çalışana ödenen ihbar tazminatı üzerinden de GV ve DV hesaplanarak vergi dairesine ödenir.",2024-10-15 11:05:02
Hangi hisse senetlerinde vergi var,https://www.hurriyet.com.tr/yazarlar/ahmet-karabiyik/hangi-hisse-senetlerinde-vergi-var-40395224,"Bugün de hisse senetlerinin vergilendirilme koşullarına göz atacağız. Borsadaki hisse senetlerinden başlayalım. Borsada işlem gören hisse senetlerinin elden çıkarılmasından sağlanan kazançlar için beyanname verme zorunluluğu yok ve dolayısıyla vergi ödenmesi de gerekmeyecek. Normalde stopaja tabi olmasına rağmen stopaj oranı sıfır olarak belirlendiğinden kesinti yoluyla vergi ödenmesi de söz konusu değil.BORSA DIŞI VERGİLEMESahibi olduğu (borsa dışı) Anonim Şirket (A.Ş.) hisse senetlerini, şirketi kurduktan (veya hisseleri devraldıktan sonra) en az iki yıl sonra devreden (gerçek) kişi, kazancı ne kadar olursa olsun vergi ödemiyor. (GVK Mük. Md. 80/1) Limited şirket paylarını devreden kişi ise hissesini 2 yıl sonra da 10 yıl sonra da satsa fark etmiyor, her durumda ortaklık paylarını devredip kazanç elde ettiğinde vergi ödüyor. Kazancın büyüklüğüne göre yüzde 35’e kadar çıkıyor verginin oranı. A.Ş. hisse devrini vergisiz yapabilmek için şirketin paylarının hisse seneti olarak bastırılmış olması da gerekiyor. (Veya hisse senetleri basılana kadar geçerli ‘ilmühaber’ bastırılabiliyor.)Limited şirketler anonim şirkete dönüştürülebileceğinden (tür değiştirebileceğinden) şu soru akla gelebilir “Limited şirketi anonim şirkete dönüştürdükten sonra hisselerimi devredersem vergi var mı?” Vergi yine yok, en son devrolan pay anonim şirketin hisse senetleri olduğundan... Yeter ki her durumda toplamda iki yıl pay sahibi (AŞ ve LTD şirket pay sahipliği) olarak kalınsın. İki yıllık sürenin hesabında; tür değiştirme tarihi değil, limited şirket payının iktisap (edinme) tarihi dikkate alınıyor.KÂR PAYINDA VERGİLEMEŞirket kurulurken ortağın ilk görevi sermaye ödeme taahhüdünde bulunmak. Şirketin zaman içinde kazanç elde etmesiyle de ortak, yatırdığı sermayenin karşılığını kâr olarak geri almayı amaçlar.Şirket kârının ortaklara dağıtımında süreç şöyle: Şirketin yıl içi faaliyetlerinin sonucu oluşan kâr üzerinden önce yüzde 20 kurumlar vergisi hesaplanıyor (Ayrıca Türk Ticaret Kanunu’na göre şirket kârı üzerinden ayrılması gereken yedek akçeler de dikkate alınır.) Sonrasında şirket ana sözleşmesi ve genel kurul kararı çerçevesinde kâr dağıtımına karar verildiğinde yüzde 15 Gelir Vergisi (GV) stopajı hesaplanıyor ve ortağa ödenecek kâr dağıtımı tutarından kesiliyor. (Ve Maliye’ye ödeniyor) Stopaj sonrası kalan kâr ise ortağa ödeniyor.Şirket bu şekilde kâr dağıtımı ile yükümlülüklerini yerine getirdikten sonra net kârı elde eden ortağa düşen vergi ödevleri de var.Beyana tabi başka gelirlerin bulunmaması halinde, vergiye tabi gelir (istisna düşülmüş yarısı)  30 bin lirayı geçiyorsa ertesi yıl mart ayında kâr payı elde edenlerin şahsen beyanname vermesi de gerekecek. (GVK Md. 86/1-c) Beyannameye gelir olarak kârın (temettünün) yarısı dâhil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor/düşülüyor. Kesinti yoluyla ödenen verginin, hesaplanan Gelir Vergisinden yüksek olduğu durumda tablodan da anlaşılacağı üzere vergi iadesi de söz konusu olabiliyor.",2024-10-15 11:05:04
Günlük kiralamada nasıl vergi ödenir?,https://www.hurriyet.com.tr/yazarlar/ahmet-karabiyik/gunluk-kiralamada-nasil-vergi-odenir-40384012,"1- Beyannameler elektronik olarak iletilebiliyor mu?2016’da elde edilen kira gelirlerinin 25 Mart 2017’ye kadar beyan edilmesi gerekmekte. (25 Mart Cumartesi gününe denk geldiğinden süre 27 Mart Pazartesi’ye uzayacaktır.) Beyannameler elden vergi dairesine verilebilir, posta ile de gönderilebilir. Gelir İdaresi Başkanlığı’nın internet sitesindeki (gib.gov.tr) ‘Hazır Beyan Sistemi’ ile de gelirler beyan edilebilir.Beyana tabi geliri sadece gayrimenkul sermaye iradından ibaret olan mükellefler, istemeleri halinde vergi dairesinden alacakları kullanıcı kodu, parola ve şifreyi kullanmak suretiyle yıllık gelir vergisi beyannamelerini elektronik ortamda doğrudan kendileri de gönderebilir. Veya elektronik beyanname gönderme aracılık yetkisi almış mali müşavirler aracılığıyla gönderilebilir.Postayla gönderimde postaya veriliş tarihi önemli. Eğer normal (adi) posta ile gönderiliyorsa postaya veriliş tarihi değil, vergi dairesine postanın ulaştığı tarih dikkate alınıyor. Taahhütlü postadaysa postaya veriliş tarihi dikkate alınıyor.2- Yaşlılar için evden beyanname alma hizmeti var mı?Sadece kira geliri elde eden 60 yaş üzeri mükellefler ile engelli mükelleflerden yaşlılığı, engeli veya hastalığı nedeniyle vergi dairesine gidemeyecek durumda olanlar için, Gelir İdaresi Başkanlığı (GİB) bu kişiler için evden beyanname alma hizmeti başlattı. Belirtilen şartları taşıyan mükellefler, bağlı oldukları vergi dairesini veya Türkiye genelinde Vergi İletişim Merkezi’ni (VİMER - 444 0 189) arayarak randevu isteyebilirler.3- Verginin taksitleri hangi aylarda ödenebiliyor?2016 gelirleri için 27 Mart 2017’ye kadar verilecek beyannamelerde hesaplanacak ‘ödenecek vergiler’ 2017/Mart ve 2017/Temmuz aylarında iki eşit taksitte ödenebilecek.4- Beyanname verilmezse cezası nedir?Kira gelirleri beyan edilmez veya eksik beyan edilirse; konut kira gelirleri için 3.800 lira (2017 gelirleri için 3.900 TL) olan istisna hakkı kaybolur. Beyan edilmeyen veya eksik beyan edilen gelir tutarı üzerinden gelir vergisi hesaplanır ve verginin bir katı tutarında vergi ziyaı cezası kesilir. Aylık yüzde 1.40 gecikme faizi hesaplanır. Vergi Usul Kanunu’nda beyanname vermeyenler için iki kat 1. derece usulsüzlük cezası da öngörülmekte.5- Kira geliri arttıkça artan vergi oranları nasıl hesaplanıyor?Gelir Vergisi’nin oranları yüzde 15’den başlayıp yüzde 35’e kadar yükselmekte. (GVK Md.103)2016’da elde edilmiş gelirinin büyüklüğüne göre değişen vergi oranları; 12.600 liraya kadar yüzde 15,12.600 liradan fazlası ile 30.000 ile arası için yüzde 20,30.000 liradan fazlası ile 69.000 lira arası için yüzde 27,69.000 liradan fazlası için yüzde 35 olarak uygulanmaktadır (290 no.lu GV Genel Tebliği). 2017’de elde edilecek gelirler için; 13.000 liraya kadar yüzde 15,13.000 liradan fazlası ile 30.000 lira arası yüzde 20,30.000 liradan fazlası ile 70.000 lira arası yüzde 27,70.000 liradan fazlası için yüzde 35 olarak uygulanacaktır. (296 no.lu GV Genel Tebliği)6- Günlük-haftalık kiralamanın vergisel farkı var mı?Maliye, günlük-haftalık kiralamaları; tipik kira geliri (GMSİ) olarak değil, ‘ticari kazanç’ olarak görüyor. Ticari kazanç olunca mülk sahibi için çok şey değişiyor. Çünkü GMSİ’de yılda bir kez gelir vergisi (GV) beyannamesi vermek yeterli. Ticari kazançtaysa (gerçek usulde) defter tutma zorunluluğu var, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu var. Tabii ki yıllık GV beyannamesi zorunluluğu da var. Dolayısıyla kira geliri ticari kazanç olarak görülünce mülk sahibi için yükümlülükler oldukça artıyor. Peki, günlük kiralamaları Maliye neden ‘ticari kazanç’ olarak görüyor? “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla ticari kazanç olarak görülmekte. Ayrıca Maliye, bu tip kiralamalar için organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiğini belirtiyor (Ankara Vergi Dairesi Başkanlığı, B.07.1.GİB.4.06.16.01-120 [37-12/10]-928 13/09/2012 sayılı özelge).Günlük kiralama yapan mülk sahiplerinin adli riskleri de dikkate alması gerek ayrıca. Günlük- saatlik kiralamalarda kiralayanın kimliği bilinmiyor çoğu zaman. Konutu mülk sahibi kendisi de kiraya verebiliyor, aracılar vasıtasıyla da kiraya verilebiliyor. Fark etmiyor, kayıt dışı kiralamalarda aynı riskler devam ediyor. Terör örgütleri ve fuhuş çetelerinin de bu konutları kiralama riski var. 22 Kasım 2016’da Resmi Gazete’de yayınlanan 678 sayılı Kanun Hükmünde Kararname (KHK) kapsamında, günübirlik ev kiralayanlara da kimlik bildirimi zorunlu hale getirildi.7- Yazlıkları kiraya vermenin vergisel farkı var mı?Yazlık konutlarda kiralamanın süresi ve şekline göre vergileme değişiyor. Beyan edilecek gelirin; kira geliri mi (gayrimenkul sermaye iradı-GMSİ) yoksa ticari kazanç mı olacağı yine yukarıdaki kriterlere bakılarak belirleniyor. Yani aylık-sezonluk olarak kiralama varsa ertesi yıl Mart ayında (2016 istisna tutarı olan 3.800 lirayı da aşıyorsa) tek bir beyanname verilmesi yeterli. Ancak; eğer günlük-haftalık kiralama varsa, her defasında yeni müşteri için yazlık tekrar kullanıma hazır hale getiriliyorsa (bu tip kiralamalar için bir organizasyon gerektiğinden de yola çıkılarak) ticari kazanç olarak görülüyor. Elde edilen kira geliri ‘GMSİ’ sayılmıyor, ‘ticari kazanç’ sayılıyor. Ticari kazanç sayılınca da -devamlı vergi mükellefiyeti olmadan gelir elde edenler için- hem cezalı vergi kesiliyor, hem de mükellefiyet (defter tutma, yıl içinde de beyanname verme gibi yükümlülükler) tesis ediliyor.",2024-10-15 11:05:07
Hangi mülk sahibi vergi iadesi alır?,https://www.hurriyet.com.tr/yazarlar/ahmet-karabiyik/hangi-mulk-sahibi-vergi-iadesi-alir-40383048,"KONUT kirasına göre işyeri kira gelirlerinde vergilendirilme daha farklı. İşyeri kirasında vergilendirme için ertesi yılın mart ayı beklenmiyor. Kiracı, mülk sahibine kira bedelini yıl içinde öderken stopaj yoluyla vergilendirme gerçekleşiyor, her bir kira ödemesinde vergi ödemesi de yapılıyor. Mülk sahibi açısından konu çok net, işyerini kiraya verdiğinde alacağı net kiraya bakılıyor.Kiralayan işletme ise; mülk sahibine her ay net kira tutarını öderken, ayrıca Maliye’ye de (mülk sahibinin adına) yüzde 20 stopaj (vergi) ödüyor. (GVK Md. 94). Tabiatıyla mülk sahibi, işletmenin yıl içinde ödediği verginin yükünü hissetmiyor, üstüne bir de kiracı işletmenin ödediği stopajları ertesi yıl mart ayında vereceği beyannamesinde, hesaplanan vergiden mahsup edebiliyor. Mahsup sonucu mülk sahibi ya vergi iadesi alıyor ya da daha düşük vergi ödüyor. İşyeri sahibi olmanın cazibesi de burada. Konut kira ödemesinde stopaj olmadığından vergi iadesi de söz konusu değil. İşyeri kira vergisinin genel çerçevesi böyle… Detaylardaki kritik konuları ise ayrı ayrı ele alıyoruz. 1. İşyeri kira gelirinde beyanname verme sınırı ne kadar? 2016’da net 24.000 lirayı, brüt 30.000 lirayı aşacak şekilde işyeri kira geliri elde edenler beyanname (1-27 Mart 2017) verecek (GVK Md. 86/1-c). Eğer işyeri; basit usuldeki bir mükellefe kiraya verilmişse (veya vergi kesintisi zorunluluğu olmayanlarca kiralanmış ise) beyanname verme sınırı 2016 gelirleri için 1.580 lira (GVK Md. 86/1-d).2. Net kira-brüt kira hesaplaması nasıl yapılıyor?Mülk sahipleri çoğunlukla kiracının Maliye’ye ödeyeceği vergiyi dikkate almadan direkt net ücret üzerinden aylık kira belirlerler. Mülk sahibinin banka hesabına net kira bedeli gelirken, kiracı işyerleri ayrıca muhtasar beyanname ile Maliye’ye vergi öderler. Yüzde 20 vergi hesabı net üzerinden değil brüt üzerinden hesaplanması gerektiğinden öncelikle net kiradan brüte ulaşıp sonrasında yüzde 20 hesabını yapmak gerekir. Örneğin mülk sahibine aylık ödenen net 5.000 lira kiranın, brütü 6.250 lira olarak hesaplanır. (5.000/ 0,80=6.250) Brüt kira olan 6.250 liranın yüzde 20’si olan 1.250 lira da Maliye’ye ödenir.3. Kim ne kadar vergi iadesi alacak?Tabloda detayları yer alıyor. 2016’da yıllık net 105.600 liraya (aylık net 8.800 lira) kadar işyeri kira geliri elde edenler vergi iadesi alabiliyor. Örneğin 2016’da yıllık net 24.600 lira (aylık net 2.050 lira) kira elde eden bir mülk sahibi, beyanname verecek (1-27 Mart 2017’de) ama vergi ödemeyecek ve 2.168 lira da vergi iadesi alacak.4. Kiracının ödediği işyeri kira stopajları için tablo hazırlamak yeterli mi?İşyeri olarak mülkünü kiraya verenler için kiracının ödediği stopaj vergisinin önemi büyük. Mülk sahipleri bu stopaj kadar ya hesaplanan vergiyi daha az ödeyecekler veya vergi iadesi alacaklar. Mülk sahipleri bu mahsup işlemini yaparken beyannamelerine de; kesintiyi yapan vergi sorumlularının (kiracının) adı-soyadı veya unvanını, bağlı olduğu vergi dairesi ve vergi kimlik numaralarını, kesintiye esas alınan brüt tutarları, kesilen vergiler ile kesinti yapılan dönemleri gösteren tabloyu da eklemeleri gerekecek.5. İşyeri kiralarında gerçek gider mi, götürü gider mi? İşyeri kira geliri elde edenler de aynı konut gelirlerinde olduğu gibi ister ‘belgesiz götürü gideri’ ister ‘belgeli gerçek gideri’ tercih edebilirler. Hangisinin daha avantajlı olduğu belgeli gerçek giderin büyüklüğüne bağlı. Yüzde 25 götürü gidere göre, daha fazla gerçek gideri olanlar ‘gerçek gider’ yöntemini tercih edebilirler. 2017 Mart’ta Maliye’ye verilecek beyannameye dâhil olan gerçek gidere ilişkin belgelerin; olası denetimde ibraz edilmek üzere (2021’in sonuna kadar) saklanması gerekecek.6. İşyerlerinde aile üyelerinden kira alınmadığında yine de vergi var mı?Konutunu, kira almadan annesi, babası, kardeş veya çocuğunun kullanımına bırakan için vergi yokken, işyerini aynı kişilere tahsis eden için bedelsiz kullanım da olsa vergi var. Emsal kira bedeli (emlak vergi değerinin yüzde 5’i) üzerinden mülk sahibinin vergi ödemesi gerekiyor. Amca, dayı, teyze, hala, kuzen, yeğen için de (konut veya işyeri) bedel alınmasa dahi emsal kira bedeli üzerinden vergi hesaplanması gerekiyor.7. Hem işyeri, hem de konut kirası elde edenlerde vergi hesabı nasıl?Aynı dönemde hem işyeri, hem de konut kirası elde edenler, konut kira vergisinin hesabında 27 Mart 2017’ye kadar verecekleri beyannamelerinden 3.800 lira istisnayı düşebiliyor. Sonrasında götürü/gerçek gideri düşüp vergi hesaplanıyor. Örneğin tek bir kişinin 2016’da 5.000 lira konut kira geliri, brüt 29.000 lira da işyeri kira geliri elde ettiğini varsayalım. Bu kişi; 1.200 lira (5.000-3.800=1.200) konut kira geliri ve 29.000 lira işyeri kira geliri, toplam 30.200 lira gelir beyan edecek. Beyannamede; götürü veya gerçek gideri, varsa indirimleri ve kesinti yoluyla işyeri kiracısının ödediği vergileri de hesaplamada dikkate alabilecek.YARIN: BEYANNAME VERMEYE İLİŞKİN ÖZEL DURUMLAR, ELEKTRONİK BEYANNAME, YAŞLILAR İÇİN EVDEN BEYANNAME ALMA HİZMETİ, VERGİNİN ÖDENME ZAMANI...",2024-10-15 11:05:13
İstisnadan kim yararlanmaz,https://www.hurriyet.com.tr/yazarlar/ahmet-karabiyik/istisnadan-kim-yararlanmaz-40381968,"Yarından da bahsedelim... İşyeri kira gelirlerini yine örneklerle inceliyoruz. Hangi mülk sahiplerinin ne kadar iade alabileceğini ele alıyoruz.Son; cumartesi günü ise ‘beyanname vermeye ilişkin özel durumları, Elektronik beyannameyi, yaşlılar için evden beyanname alma hizmetini, verginin ödenme zamanı ve taksitlerinden, yazlıkları kiraya vermenin vergisel farklarından bahsedeceğiz.1. 3.800 liralık konut kira geliri istisnasından kimler yararlanamaz? 2016 kira gelirine ilişkin beyannamesini; 25 Mart 2017’ye kadar vermeyip sonradan (denetim sonucu) vergisini ödeyecekler yararlanamıyor. Maliye’nin radarına takılanlar hem vergisini cezalı ödeyecek, hem de vergi hesabında 3.800 liralık istisnayı düşemeyecekler (GVK. Md. 21).3.800 liralık istisna konut kira gelirleri için düzenlendiğinden, işyeri kira geliri olanlar istisnadan yararlanamıyor. Aynı dönemde hem işyeri, hem de konut kirası elde edenler, konut kira vergisinin hesabında 3.800 lirayı gelirinden düşebiliyor. Ticari, zirai veya mesleki kazancı nedeniyle gerçek usulde gelir vergisi mükellefi olan, esnaf, tüccar, doktor, avukat vb. kişiler de istisnadan yararlanamıyor. Ayrı ayrı veya birlikte elde ettiği ücret, menkul sermaye iradı, gayrimenkul sermaye iradı ile diğer kazanç ve iratlarının tutarı yıllık 2016 (ve 2017) kira geliri için 110 bin lirayı aşanlar da istisnadan yararlanamıyor.Bir konuta birden fazla kişinin ortak olması halinde, bu konuttan elde edilen kira gelirlerinin vergilendirilmesinde, her bir ortak, 3.800 liralık istisnadan ayrı ayrı yararlanabilecek. Bir kişinin birden fazla konuttan kira geliri elde etmesi halinde ise 3.800 liralık istisna yalnızca bir kez uygulanacak.2. Kiracının ödemediği (kiracıdan alınamayan) kira beyan edilecek mi? Ev sahiplerinin (veya işyeri sahiplerinin) kiracılarından tahsil edemedikleri kiralar varsa, alınamayan bu kiralar beyannameye de dâhil edilmeyecek, vergisi de ödenmeyecek (GVK Md. 72). 2016’da peşin tahsil edilen gelecek yıla ait (2017) kira geliri varsa, ertesi yıl (2018) Mart’ta beyan edilecek. Eğer 2016’da önceki yıla ait (2015) kira bedeli gecikmeli olarak kiracıdan tahsil edilmişse, 25 Mart 2017’ye kadar verilecek beyannameye 2015 kira geliri de dâhil edilip vergisi ödenecek.3. Kira bedeli dolar olarak tahsil ediliyorsa beyannameye hangi kurdan aktarılacak?Döviz cinsinden kiraya verme işlemlerinde tahsilatın yapıldığı tarihteki T.C. Merkez Bankası döviz alış kuru esas alınarak gelir beyannameye aktarılır (GVK Md. 72).4. Akrabalarım benim konutumda oturuyorlar, para almadığım halde vergisini mi ödeyeceğim? “Yeğenimden para alacak değilim, kira almadığım halde vergi mi ödeyeceğim” sorusunun cevabı “evet vergi ödenmesi gerekiyor.” Yeğen değil; amca, dayı, teyze, hala, kuzen de olsa fark etmiyor, ‘vergisi var.’ “Kira alınmamışsa vergisi nasıl hesaplanacak” derseniz, emsal kira bedeli (emlak vergi değerinin yüzde 5’i) üzerinden vergisi ödenecek.5. Kızımdan kira almıyorum vergisi var mı? Anne, baba, çocuk veya kardeşin kira ödemeksizin oturduğu konut için, konut sahibi vergi ödemiyor. Aynı kişiye (yakınına) ikinci bir konutta tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor (GVK Md. 73).6. Torunumdan kira almıyorum vergisi var mı?Toruna bedelsiz olarak verilen konut için de konut sahibi vergi ödemiyor. Binaların mal sahiplerinin, usul-füru (üstsoy-altsoy) veya kardeşlerinin ikametine tahsis edilmesi durumunda emsal kira bedeli esası uygulanmıyor (GVK Md. 73). Aynı kişiye (yakınına) ikinci bir konutta tahsis edilmiş ise bu avantaj kalmıyor, emsal kira bedeli üzerinden ev sahibi (ikinci konut için kira almasa da) vergisini ödüyor.7. Kentsel dönüşüm kapsamında aldığım kira yardımları beyan edilecek mi?Oturduğu binasını kentsel dönüşüm kapsamında müteahhide verenler, anlaşmaya göre müteahhitten kira yardımı da, ilaveten taşınma yardımı da alabiliyorlar. Müteahhitten tahsil edilen bu kapsamdaki gelirler; kira geliri niteliğinde değil, yardım niteliğinde. Ayrıca binanın kullanımı karşılığı bir ödeme de söz konusu değil. Dolayısıyla kiralama karşılığı olarak gelir elde edilmediğinden beyanname verme-vergi ödeme yükümlüğü de söz konusu olmuyor.8. Gurbetçiler kira geliri beyannamesi vermek zorunda mı, vergi ödeyecekler mi?Gurbetçilerimiz için de konut kira gelirleri (2016 için) yıllık 3.800 lirayı aştığında vergi var, işyeri kirasında ise tutarı ne kadar olursa olsun vergi yok.Stopaja tabi işyeri kirası elde eden gurbetçilerimiz beyanname de vermeyecekler.9. Çocuğumun özel okul faturası vergiyi azaltıyor mu?Evet azaltır. Kira gelirinden dolayı beyanname verecek mükellefler gelirlerinden (2016 yılı gelirleri için) 3.800 TL istisnayı ve gerçek/götürü gideri düştükten sonra vergiyi hesaplarken küçük çocuklarının eğitim masraflarını da indirebilirler. Dolayısıyla özel okul faturaları vergiyi azaltıcı bir etkiye sahiptir. Ancak bu özel okul faturası her durumda beyan edilen kira gelirinin yüzde 10’nu aşamıyor. Eğitim masraflarının dışında; sağlık masrafları, özel sigorta masrafları, bağış ve yardımların beyannamede indirim olarak yer alabileceği (dolayısıyla ödenecek vergiyi azaltabileceği) hususu Gelir Vergisi Yasası’nın 89. maddesinde (en fazla yararlanılabilecek oranlar belirtilerek) yer almaktadır. Şahıs sigorta primleri; mükellefin şahsına, eşine ve küçük çocuklarına ait birikim priminin alındığı hayat sigortalarına ödenen primlerin yüzde 50’si ile, ölüm, kaza, hastalık, sağlık, engellilik, analık, doğum ve tahsil gibi şahıs sigorta primlerinin yüzde 100’ünden oluşmakta. İndirim konusu yapılacak primlerin toplamı, beyan edilen gelirin yüzde 15’ini ve yıllık olarak asgari ücretin yıllık tutarını aşamayacaktır. (2016 yılı gelirlerine ilişkin olarak kullanılacak olan asgari ücretin yıllık brüt tutarı 19.764 lira.)Bireysel emeklilik sistemine ödenen katkı payları ise vergi hesabında dikkate alınamıyor.10. Beyanname verenin kendisi, eşi ve çocuğunun sağlık masrafları vergiyi azaltır mı? Sağlık harcamaları da (Türkiye’de yapılmış olmalı) eğitim masrafları gibi (gelirin yüzde 10’nu aşmayacak şekilde) vergiyi azaltıcı etkiye sahiptir. Söz konusu harcamalar mükellefin kendisi, eşi ve küçük çocuklarına ilişkin olmalıdır (GVK 89/2).11. Kaç yaşına kadar çocuğumun masraflarını beyannamemde düşebilirim?18 yaşını veya tahsilde olup 25 yaşını doldurmamış çocukların eğitim ve sağlık harcamaları belgelendirilmek kaydıyla vergi hesabında düşülebilir. İndirim konusu yapılacak tutarın hesaplamasında beyan edilen gelir olarak, yıllık gelir vergisi beyannamesinde yer alan indirimler ve geçmiş yıl zararları düşülmeden önceki tutar esas alınır.Beyan edilen gelirin yüzde 10’unu aşmaması şartıyla eğitim ve sağlık harcamaları yıllık beyanname ile bildirilecek gelirlerden indirilir. Eğitim ve sağlık harcamaları Türkiye’de yapılmalıdır.“Küçük çocuk” tabiri, mükellefle birlikte oturan veya mükellef tarafından bakılan (nafaka verilenler, evlat edinilenler ile ana veya babasını kaybetmiş torunlardan mükellefle birlikte oturanlar dâhil) 18 yaşını veya tahsilde olup 25 yaşını doldurmamış çocukları ifade etmektedir. Eş tabiriyse, aralarında yasal evlilik bağı bulunan kişileri ifade eder. (Gelir Vergisi Sirküleri/85).12. Kira bankadan ödenmezse cezası nedir? Maliye, 2008’de ‘tüm işyeri kiralarının’ ve ‘500 TL üstü konut kiralarının’ bankadan veya PTT’den ödenmesini zorunlu kıldı (268 Seri no.lu Gelir Vergisi Genel Tebliği). Bu kurala uymayanlara kira bedelinin yüzde 5’i kadar (her bir işlem için) ceza öngörülmekte (ceza, özel usulsüzlük cezasından düşük olamıyor). Ceza; konut kiralarında yalnız mülk sahibine, işyeri kiralarında ise hem mülk sahibine hem kiracıya öngörülmekte.13. Depozito olarak yatan paralar beyan edilecek mi?Kiracıdan alınan depozito tekrar kiracıya iade edileceğinden ve dolayısıyla bir gelir olmadığından beyannameye de dâhil edilmeyecek. Ödenen depozitoların kira ödemesi ile beraber yapılmaması ve banka dekontunda ‘depozito bedeli’ açıklamasının ayrıca yer alması yerinde olacaktır.SON 24 SAATTE NE OLDU? - HÜRRİYET TV",2024-10-15 11:05:14
Kira gelirinde kim beyanname verir?,https://www.hurriyet.com.tr/yazarlar/ahmet-karabiyik/kira-gelirinde-kim-beyanname-verir-40380702,"KİRACILARIN büyük çoğunluğu kira ödemelerini bankadan yapıyor. İşyeri kirası ödeyenlerin tümü için, bankadan veya PTT vasıtasıyla mülk sahiplerine ödeme yapılması zorunlu. Konut kira ödemelerinde ise aylık 500 lirayı aştığında bu zorunluluk başlıyor. 2008’den sonra elden kira ödeme imkanı azalınca beyanname veren ve vergi ödeyen kişi sayısı da kendiliğinden artış gösterdi. Diğer vergi mükelleflerinin sayıları yıllar itibariyle çok değişmezken kira gelirlerinden dolayı beyanname verenler her yıl katlanarak arttı. 2008’de gelen ‘bankada ödenme zorunluluğu’ kira gelirinden dolayı beyanname veren kişi sayısını önce 1 milyona, sonra 1.5 milyona artırdı. 2016’ya gelindiğinde 1.8 milyonu buldu.2017 için de beyan zamanı da geldi. 27 Mart’a kadar beyannamelerin verilmesi gerekiyor. (Normalde 25 Mart’a kadar verilecekken son günün cumartesiye denk gelmesinden...) Milyonlarca mülk sahibi için konu hassas... Beyannamesini süresinde vermeyip, Maliye’nin tespiti sonrası vergisini ödeyenler, yalnız vergi cezasına muhatap olmuyorlar ayrıca vergi istisnası (3.800 lira) avantajını da kaybediyor.Hangi tutar aşıldığında beyanname verilecek? Hangi mülk sahipleri kira geliri olsa da beyanname vermeyecek? Hangi mülk sahipleri vergi iadesi alabilecek? Vergi hesabında hangi masrafları gelirimden düşebilirim? Maliye’nin yaşlılar ve engelliler için evden beyanname alma hizmeti var mı?Bu ve benzeri soruları, tereddüt edilen konuları, kira vergisinin püf noktalarını 4 gün boyunca ele alacağız.Bugün; konut kira gelirindeki istisna sınırı, aylık kira bedeline göre ödenecek vergi hesaplamaları, gerçek gider ve götürü gider ayırımı ile başlıyoruz...1- Konutundan kira geliri elde ettiği halde kimler beyanname vermek zorunda değil? 2016’da yıl boyunca 3.800 liraya kadar konut kirası elde edenler için beyan da yok, vergi de yok. 3.800 liranın üstünde konut kira geliri olanlar beyanname verecek. (GVK. Md.21)Her yıl yeniden belirlenen bu istisna tutarı 2015 gelirleri için 3.600 liraydı, 2017 gelirleri için ise bu tutar 3.900 lira olarak açıklandı (2016 gelirlerine ilişkin 3.800 liralık istisna 290 no.lu ve 2017 gelirleri için 3.900 liralık istisna 296 no.lu GV Genel Tebliği’nde açıklandı).2- Ödeyeceğim vergiyi ‘götürü gider’ ne kadar azaltır? Basitçe hesaplama şöyle: Yıllık kira gelirinden, önce istisna (3.800 lira) ve yüzde 25 götürü gider düşülüyor, sonra vergi hesaplanıyor. Götürü giderde; 3.800 liralık istisna düşülmüş kira gelirinin yüzde 25’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Götürü gider yöntemini seçenler; aşağıdaki tablodan, elde edilen yıllık kira tutarına göre ne kadar vergi ödeyeceğini görebilirler. Beyanname verecek mükellefler iki farklı gider yönteminden birisini tercih edebiliyor. Birisi götürü gider, diğeri gerçek gider (GVK Md. 74).3-Bir yıllık kiranın bir aylığı vergi olarak mı ödenecek? Aylık kira geliri 1.000 lira ile 1.500 lira arası olan konutlar için hesaplanan vergi, yaklaşık bir aylık kiraya denk gelmekte. Yani, bu aralıkta kira alanlar için ‘bir yıllık kiranın bir aylığı devlete ödenecek’ diyebiliriz.4-Ödeyeceğim vergiyi ‘gerçek giderler’ ne kadar azaltır? Gerçek gider yöntemini seçenler de yıllık kira gelirinden, önce 3.800 lira istisnayı, sonra gerçek giderleri düşüp, kalan tutar üzerinden vergiyi hesaplayabiliyor. Götürü gidere göre farkı, giderler belgeli olmak zorunda.5- Götürü gider yöntemi mi, gerçek gider yöntemi mi, nasıl karar vereceğim?Götürü giderde (2016 yılı gelirleri için 3.800 liralık istisna düşülmüş) kira gelirinin yüzde 25’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Mülk sahiplerinin büyük çoğunluğu hem hesaplaması kolay olduğundan, hem de dönem içindeki gerçek gideri, götürü giderden (gelirin yüzde 25’inden) daha düşük tutarda olduğundan, götürü gideri tercih etmekte. Götürü gider yöntemini seçenler iki yıl bu yöntemden vazgeçemiyorlar (GVK Md. 74).6- Gerçek gider yöntemi kimler için avantajlı?Yüzde 25 götürü gidere göre, daha fazla indirilebilir gerçek gideri olan ev sahipleri gerçek gider yöntemini seçip daha az vergi ödeyebilirler. Ancak yüzde 25 götürü gider belgesiz olarak hesaplanıyorken, gerçek giderler belgeli olarak vergi hesabında dikkate alınabiliyor. Söz konusu belgelerin beş yıl saklanarak olası denetimde ibraz edilmesi gerekiyor (2016 kira gelirleri için 2021’nin sonuna kadar saklanmalı).7- Beyanname verdikten sonra götürü gider usulünden dönülebilir mi?Götürü gider usulünü kabul edenler normalde iki yıl geçmedikçe bu usulden dönemiyorlar. Elde edilen kira gelirine ilişkin gelir vergisi beyannamelerinde, yanlışlıkla götürü gider usulünü seçenlerse beyannamenin verildiği takvim yılı içerisinde olmak kaydıyla, düzeltme beyannamesi verdiklerinde gerçek gider usulünden yararlanabiliyorlar. (İzmir Vergi Dairesi Başkanlığı, 29.12.2016 Tarih ve 108276 Sayılı Özelge)8- Gerçek gider kabul edilen harcamalar neler?‘Gerçek gider’ kabul edilen kalemler: - Son beş yılda konut alanlar konut bedelinin yüzde 5’ni gelirinden düşebiliyor (GVK Md. 74/4). 2012 ve sonrasında konut alanlar (tek bir konutu için) bu hesabı (2016 kira gelirleri için) yapabilir. (İşyeri kirasının vergi hesabında, yüzde 5 giderden faydalanılamıyor).- Gayrimenkul satın alınırken alınan kredinin faizleri gelirden düşülebilir. (GVK Md. 74/4).- Kira geliri elde ederken diğer taraftan kendisi de kira da oturanların ödedikleri kira bedelleri de hesaplamada gider (-) olarak dikkate alınabiliyor. (GVK Md. 74/10).Gelir Vergisi Kanunu’nun 74. maddesinde sayılan diğer ‘gerçek giderleri’ de şöyle özetleyebiliriz: Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, idare giderleri, sigorta giderleri, sözleşmeye, kanuna veya ilama istinaden ödenen zarar, ziyan ve tazminatlar, ödenen vergi, resim, harç ve şerefiyelerle belediyelere ödenen harcamalara katılma payları.",2024-10-15 11:05:17
Faiz gelirleri martta beyan edilecek mi?,https://www.hurriyet.com.tr/yazarlar/ahmet-karabiyik/faiz-gelirleri-martta-beyan-edilecek-mi-40373331,"2016’da yurtiçinden ne kadar mevduat faizi, repo kazancı elde edilmiş olursa olsun 2017’de beyanı gerekmiyor, dolayısıyla vergi ödemesi de olmayacak. Bankalar; müşterilerinin faiz ve repo kazançları üzerinden hesapladıkları vergiyi bizzat kendileri Maliye’ye ödüyorlar. Faiz ve repo kazancı elde edenlerin ayrıca Maliye’ye beyanname vermesi, vergi ödemeleri gerekmiyor.Faizsiz olarak kredi verenlere ödenen kâr payları ile kâr ve zarar ortaklığı belgesi karşılığı ödenen kâr paylarında da durum aynı. Özel finans kurumlarınca kâr ve zarara katılma hesabı karşılığında ödenen kar payları için de beyanname vermek gerekmiyor.Muammer Bey; e-postasında, 2016’da aynı zamanda kira geliri de elde ettiğini de belirtip, ‘hem kira geliri hem faiz geliri elde ettiğinde beyanname verme ödevi olup olmadığını da’ soruyor...Fark etmiyor... Muammer Bey, 2016’daki kira gelirinden dolayı beyanname verecek olsa da, bu beyannameye faiz ve repo kazançlarını dâhil etmeyecek, faiz ve repo kazancı için bir vergi ödemeyecek. 2016’da yıl boyunca 3.800 lirayı aşan konut kira geliri elde etmiş olanlar beyanname verecek. İşyeri kiralarında beyanname verme sınırı ise yıllık net 24 bin (brüt-stopaj dâhil: 30 bin) lira. Eğer işyeri; basit usuldeki bir mükellefe kiraya verilmişse beyanname verme sınırı 2016 gelirleri için 1.580 lira. YURTDIŞI FAİZ GELİRLERİYurtdışından elde edilen faiz gelirlerinin ise yıllık Gelir Vergisi beyannamesine dâhil edilmesi gerekiyor. Kıyı bankacılığından (off-shore bankacılık) elde edilen faiz gelirlerinin de beyan edilmesi gerekiyor.  Türkiye’de vergi kesintisine tabi olmadığından ve istisna da uygulanmadığından yurtdışında (2016’da) elde edilen faizlerin 1.580 lirayı aşması halinde yıllık beyanname ile (2017’de) beyan edilmesi gerekiyor.EUROBOND GELİRLERİ2016 yılında elde edilen ve 30.000 lirayı aşan Eurobond faiz gelirlerinin yıllık Gelir Vergisi beyannamesi ile beyan edilmesi (1-25 Mart 2017) gerekiyor. 30 bin liranın hesabında başkaca kâr payı geliri, işyeri kirası geliri gibi gelirler de dikkate alınıyor.Eurobond’un alım satım arasındaki kazanç için de beyanname verilmesi gerekiyor.Eğer Eurobond’un ihracı 1.1.2006 öncesi ise alış tarihindeki TL karşılığı hesaplanır. Alım ve satım tarihleri arasındaki dönem için maliyet bedeli endekslemesi yapılıyor, 24.000 liralık istisna da düşüldükten sonra kalan tutar beyan ediliyor.Eğer Eurobond’un ihracı 1.1.2006 sonrası ise istisnadan yararlanılamıyor. Yİ-ÜFE artış oranının yüzde 10 veya üzerinde olması durumunda endeksleme yapılabiliyor ve kalan kazancın beyan edilmesi gerekiyor. NE KADAR VERGİ KESİLİYORBankalarda açılan mevduat hesaplarından kesilecek verginin oranı; yabancı para ve Türk Lirası olup olmamasına ve vade süresine göre farklılık göstermekte.Döviz tevdiat hesaplarına yürütülen faizler ve katılım bankalarınca döviz katılma hesaplarına ödenen kâr payları için:Vadesiz ve ihbarlı hesaplar ile 6 aya kadar vadeli hesaplarda yüzde 18,1 yıla kadar vadeli hesaplarda yüzde 15,1 yıldan uzun vadeli hesaplarda yüzde 13. TL, mevduat faizleri ve katılım bankası kâr payları için:Vadesiz ve ihbarlı hesaplar ile 6 aya kadar vadeli hesaplarda yüzde 15,1 yıla kadar vadeli hesaplarda yüzde 12,1 yıldan uzun vadeli hesaplarda yüzde 10. Repo gelirleri için: yüzde 15.",2024-10-15 11:05:19
Ajda Pekkan neden vergi ödemeyecek?,https://www.hurriyet.com.tr/yazarlar/ahmet-karabiyik/ajda-pekkan-neden-vergi-odemeyecek-40365954,"HAFTA sonu okudum haberi... Pop müziğimizin divası Ajda Pekkan, Bahçeköy’deki villasını 8.5 milyon dolara satıyormuş. Süperstarın yakın dostu yönetmen Ayşe Ersayın bu evde hayata gözlerini yummuştu. Haberde Ajda Pekkan’ın villayı satış nedeni olarak ‘yakın dostunu kaybettiği villada kalmak istememesi’ belirtiliyor.Süperstara sabırlar diliyoruz biz de... Satışa çıkarılan villa için yaklaşık 30 milyon lira satış bedeli belirlendiğinden de bahsediliyor. Peki, bu tutarda gelir elde edilmesi beklenirken neden vergi ödenmez, onu açıklayalım… Normalde taşınmazın alış değeri ile satış değeri arasında kazanç oluştuğunda bu kazanç üzerinden de vergi hesaplanır. Ancak Gelir Vergisi (GV) Kanunu’na göre alış tarihinin üzerinden beş tam yıl geçtikten sonra taşınmaz satıldığında ne kadar kazanç elde edilirse edilsin vergi ödenmiyor. (GVK Mükerrer Md. 80/6) Ajda Hanım’da villasını satın aldıktan sonra beş yıl üzerinden geçmiş. Dolayısıyla ne kadar kazanç elde ederse etsin bu kazancı için vergi ödemeyecek. BEŞ YILDAN ÖNCE SATAN NEYE DİKKAT ETMELİBeş yıldan önce evini satıp vergi hesaplamak zorunda olan kişilerin şu iki konuyu bilmelerinde yarar var. Elde edilen kazancı önce enflasyondan arındıracaklar ayrıca 11.000 lira istisnayı düşecekler, sonrasında vergi hesaplayacaklar. (Enflasyondan arındırmak için alış ve satış tarihleri arasındaki sürede, Üfe endeksindeki artış oranının yüzde 10 veya üzerinde olması gerekiyor.) Vergi oranı; kazancın büyüklüğüne göre, yüzde 15’den başlayıp yüzde 20, yüzde 27 ve yüzde 35’e kadar çıkabiliyor.ŞİRKETLERDE İSTİSNA İÇİN KAÇ YIL GEÇMELİŞirket aktifine kaydedilen gayrimenkul, iki yıl içinde satıldığında elde edilen kazancın tamamı üzerinden vergi hesaplanıyor. İki tam yıl geçtikten sonra satışta ise kazancın yüzde 75’i istisna oluyor.  (KVK Md. 5 /1-e) Kurumlar Vergisi (KV) istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon”  hesabında tutulması gerekiyor. Satış bedelinin, satışın yapıldığı yılı izleyen ikinci  takvim yılının sonuna kadar tahsil edilmesi de istisnanın diğer bir koşulu.Şirketler, gayrimenkulleri edindikten iki yıl geçtikten sonra sattıklarında KDV de hesaplamıyor. (KDV K. Md. 17/4-r) Taşınmaz ticareti ile uğraşan kurumların bu amaçla ellerinde bulundurdukları gayrimenkullerin satışında, KV açısından da KDV açısından da istisnadan yararlanılamıyor.BEŞ YILDAN SONRA SATANA DA GELEBİLİRMeclis’te olan GV tasarısına göre; gayrimenkulunu edinim tarihinden beş yıl geçtikten sonra satanlar içinse vergi öngörülüyor. (İkamet ettiği tek konutunu satan kişilerin elde ettiği kazançlar vergiye tabi tutulmayacak.)Tasarıya göre vergi hesabında; edinim tarihi ile satış tarihi arasındaki süre arttıkça daha fazla istisna uygulanabiliyor. İki yıl dolmadan satanlar tüm kazançları üzerinden vergi ödeyecek. Vergi hesaplanırken elde tutma süresine bağlı olarak artan vergi istisnaları olacak. Uygulanacak istisnalar şöyle; iki yıldan sonra yüzde 40, üç yıldan sonra yüzde 50, dört yıldan sonra yüzde 60 ve beş yıldan sonra satanlar için yüzde 75 istisna uygulanarak vergi hesaplanacak. Söz konusu yasa tasarısı 2013’de ilk olarak meclise gelmişti. O günden bu yana çokça tartışıldı ancak yasalaşmadı. Dolayısıyla 2017’de yasalaşmasına yönelik işlem yapılıp yapılmayacağı konusunda netlik olmadığını söyleyebiliriz. Yasa tasarısında şirketler için de istisna oranlarında değişiklik düşünülüyor. İki yıl sonra satılan gayrimenkuller için halen şirketlerin kazançlarına uygulanan yüzde 75’lik istisna oranı daha aşağılara çekilerek elde edilen kazançlardan yüksek vergi alınması planlanıyor.",2024-10-15 11:05:21
Vergi indiriminden kimler yararlanacak?,https://www.hurriyet.com.tr/yazarlar/ahmet-karabiyik/vergi-indiriminden-kimler-yararlanacak-40358787,"Varlık Barışı da geçen yıl çok konuşuldu... Son başvuru tarihi 31 Aralık 2016 iken 30 Haziran 2017’ye kadar başvuru süresi uzatıldı. 2017’de de vergi gündemi yine yoğun... Geçen hafta; ÖTV ve KDV oranlarında farklı ürünler için süreli ve süresiz olarak indirime gidildi... Beyaz eşya ürünlerinde ÖTV indirimi, mobilya için KDV indirimi 30 Nisan’a kadar geçerli olacak. Konut satım sözleşmelerinde Damga Vergisi hesaplanmayacak ve gezinti gemileri, yatlar, kotralar ve tekneler içinse  ÖTV hesaplanmayacak. Konut teslimlerinde de yapı kullanma ruhsatı tarihi ve birim metrekare değerlerine göre değişen KDV indirimleri de yapıldı. (03.02.2017 Tarihli Resmi Gazete)Ve en son Maliye Bakanı Naci Ağbal, “2016’da düzenli vergi ödemeyenler için vergi barışı yaptık, 2017’de de vergisini düzenli ödeyenler için vergi indirimi yapacağız” dedi. Vergi indiriminden daha önce de birkaç kez bahsedilmiş ama bir oran telaffuz edilmemişti. Bu kez oran hem Maliye Bakanı, hem Hükûmet Sözcüsü Numan Kurtulmuş tarafından “yüzde 5’e kadar” seklinde telaffuz edildi. Uygulamanın ayrıntıları, düzenlemenin Resmi Gazete’ de yayımlanması ile netleşecektir.  Maliye Bakanı’nın açıklamasından yola çıkarak biz şimdiden vergi indiriminin koşullarına bir göz atalım...  Düzenli beyanname verme koşulu:Şahıs işletmeleri veya şirketlerin geçmiş üç yılda vermesi gereken KDV, Muhtasar, Geçici Vergi, Gelir veya Kurumlar Vergisi beyannamelerini süresinde Maliye’ye iletmiş olmaları bekleniyor.Düzenli ödeme yapma koşulu: Düzenli beyannamesini verenlerin aynı zamanda vergi ödemelerini de düzenli olarak yapmaları gerekiyor. Belli tutarın altındaki aksayan ödemelerin indirim hakkını ortadan kaldırmayacağını anlıyoruz. Bakan Ağbal’ ın, “Bazen 3-5 bin lira küçük rakamları arada bir kaçırırsınız, bunları dikkate almamak lazım” şeklinde açıklaması oldu.İnceleme sonucu ceza kesilmemiş olma koşulu:Vergi indiriminden yararlanacak mükellefler için; geçmiş üç yılda vergi incelemesi sonucunda bir vergi ve cezaya muhatap olmamaları gerekiyor. Verginin oranında değil, tutarında yüzde 5 indirimKurumlar Vergisi’nin oranında (yüzde 20) bir değişiklik yapılmayacak ‘ödenecek vergide yüzde 5 indirim’ uygulanacak. Hesaplanacak Kurumlar Vergisi tutarında yüzde 5 indirim uygulanacak. Örneğin; 100 lira olarak hesaplanan Kurumlar Vergisi 95 lira olarak ödenecek.Şahısların gelirlerinin ödenmesi sırasında da yine hesaplanacak Gelir Vergisi üzerinden yüzde 5 indirim avantajı elde edilecek. İndirimden yararlanılabilecek tutar 1 milyon lira ile sınırlı tutuluyor. Yüzde beş olarak hesaplanan indirim eğer 1 milyon liranın üzerinde ise indirim bu tutarla sınırlı tutuluyor. Dolayısıyla en fazla 1 milyon lira vergi indirimi sağlanabilecek.Saydığımız bu koşullara sahip mükelleflerin vergi indiriminden yararlanabileceği düşünüldüğünde otomatikman şu sorular da akla geliyor:Düzenli beyanname vermesine rağmen bazı beyannamelerini aksatan veya sonradan pişmanlıkla beyanname veren mükellefler, indirimden yararlanabilecek mi? Geçmişte düzenli ödeme yapmamasına rağmen, borçlarını vergi barışı ile yapılandırıp yapılandırma taksitlerini düzenli ödeyen mükellefler vergi indiriminden yararlanabilecek mi? Kendisine inceleme sonucu vergi ve ceza kesilmesine rağmen vergi ve cezayı dava konusu yapan mükellefler indirimden yararlanamayacak mı?Vergi indiriminin Resmi Gazete’de yayımlanması ve sonrasında yapılacak tebliğ vb. düzenlemelerde bu soruların cevaplarının da yer alması beklenecektir. SGK Primlerinde yüzde 5 indirim 2008’den bugüne uygulanıyor.Vergisini düzenli ödeyen işletmelere getirilmesi planlanan yüzde 5 indirimin benzeri, SGK primleri için 2008’den bugüne uygulanmakta. Ancak SGK primlerindeki avantaj; hesaplanan prim üzerinden değil, direkt oran üzerinden indirim sağladığından, işletmelerin kazancı da daha yüksek tutarda olmakta. SGK primlerini düzenli olarak ödeyen işletmeler çalışanlarının sigorta primlerini 5 puan indirimli ödüyorlar. (5510 Sayılı Yasa, Md. 81/ı) Sigorta prim teşviğinden yararlanmanın koşullarını şöyle özetleyebiliriz: Aylık prim ve hizmet belgelerinin yasal süresi içerisinde Sosyal Güvenlik Kurumu’na verilmesi,Muhtasar ve prim hizmet beyannamelerinin ise Maliye Bakanlığı’na verilmesi,Sigortalıların tamamına ait sigorta primlerinin sigortalı hissesine isabet eden tutar ile Hazinece karşılanmayan işveren hissesine ait tutarın yasal süresinde ödenmesi, Sosyal Güvenlik Kurumu’na prim, idari para cezası ve bunlara ilişkin gecikme cezası ve gecikme zammı borcunun bulunmaması, gerekiyor.",2024-10-15 11:05:23
2017’de kira gelirini kimler beyan edecek?,https://www.hurriyet.com.tr/yazarlar/ahmet-karabiyik/2017de-kira-gelirini-kimler-beyan-edecek-40352118,"Müteahhit firma açısından; mülk sahibine yapılan ödemeler inşaat maliyetinin içinde bir kalem. Bedii Bey’in alacağı paralarsa kira geliri değil, yardım. Binanın kullanımı karşılığı bir ödeme değil. Yani kiralama karşılığı olarak gelir elde edilmediğinden beyanname verme-vergi ödeme yükümlüğü de söz konusu değil.Peki, hangi mülk sahipleri beyanname verecek? Beyan dönemi de yaklaşıyor bir yandan... Mart ayının 1’i ile 25’i arasında beyana tabi kira geliri elde edenler Maliye’ye beyanname verecekler.2016’da yıl boyunca 3.800 lirayı aşan konut kira geliri elde etmiş olanlar beyanname verecek. (GVK. Md.21) Bu tutarın altında kira geliri elde edenler; beyanname de vermeyecek, vergi de ödemeyecek. Tablodan da anlaşılacaktır. Yıllık 3.800 liranın (Aylığı 316,66 liraya denk gelmekte) üzerinde gelir elde edilmesiyle vergi ödeme yükümlülüğü de başlıyor.Aşağıdaki tabloda değişen aylık konut kira tutarlarına göre değişen vergi hesaplamaları görülebilir. (Örnekler belgesiz yüzde 25 götürü gider üzerinden hesaplanmıştır. Gerçek gider yöntemini seçecekler, gerçek belgeli giderlerini hesaplamaya dâhil edeceklerdir.) İşyeri kiralarında beyanname verme sınırı ise yıllık net 24 bin (brüt-stopaj dahil: 30 bin) lira. (GVK Md. 86/1-c)  Eğer işyeri; basit usuldeki bir mükellefe kiraya verilmişse beyanname verme sınırı 2016 gelirleri için 1.580 lira. (GVK Md. 86/1-d)Kira gelirlerinin vergilendirilmesinde çokça kritik nokta var... Hangi eğitim ve sağlık harcamaları vergi hesabında indirilebiliyor? Kendi konutunu, çocuğuna, yakınına verip kira almayanlar vergi ödeyecek mi? Kimler vergi iadesi alacak? Götürü gider, gerçek gider tercihi nasıl yapılacak? Hem işyeri hem konut kirası geliri olduğunda vergi hesabı nasıl yapılacak?  Bu ayın sonunda yazı dizimiz olacak. Kira gelirinin vergilendirilmesinde merak edilen tüm kritik konuları yazı dizimizde ele alacağız.",2024-10-15 11:05:26
Asena Atalay vergi ödeyecek mi?,https://www.hurriyet.com.tr/yazarlar/ahmet-karabiyik/asena-atalay-vergi-odeyecek-mi-40345506,"Caner Erkin, yeni yıla da düğün yaparak girmişti. Düğünün üzerinden ay geçmeden bu kez eski eşi Asena Atalay’ın kendisine icra gönderdiği haberi duyuldu. İcra yoluyla talep edilen paranın ‘nafaka’ olduğu anlaşıldı. Aylık 10 bin liradan bir yıllık nafaka talep ediliyordu: Toplamda 120 bin lira.Biliyorsunuz hemen hemen tüm elde edilen gelirler veya bağışlar vergiye tabi. Peki; bu nafaka ödemesi de vergiye tabi mi? Yani Asena Hanım’ın kendisine ödenen 120 bin lira için bir vergi ödemesi gerekiyor mu?Gelir Vergisi Kanunu’na (GVK) göre nafakalar vergiden istisna. (GVK Md. 25/8) Nafakanın tutarı 120 bin lira değil, daha yüksek bir tutarda olması da sonucu değiştirmiyor, yine vergiye tabi değil.Veraset İntikal Vergisi (VİV) açısından bakarsak: VİV Yasası’na; hediye-bağış eşten de alınmış olsa değerinin, istisnayı (2017 için 4.068 lira) aşan kısmı için vergi hesaplanıyor. (VİV Md. 4/d) Vergi oranları yüzde 5’den başlayıp yüzde 15’e kadar yükseliyor. (VİV Md. 16) (Anne, baba, eş ve çocuklar dışındaki kimselerden alınan bağış-hediye için tarife yüzde 10’dan başlayıp yüzde 30’a kadar yükseliyor.)Bağışı-hediyeyi alan için beyanname verme süresi bir ay. (VİV Md. 9/2) Sonrasında ödeme, üç yılda ve altı taksitte (Mayıs ve kasım aylarında) yapılabiliyor. (VİV Md. 19)Ancak Asena Hanım’ın aldığı nafakanın boşanma karşılığı tazminat olarak alınan ‘ivazlı bir intikal’ olduğu düşünüldüğünde vergi de (VİV) ödenmeyecektir.NAFAKA VE EMLAK VERGİSİKonut sahipleri, mülkün ‘emlak vergi değeri üzerinden’ binde 2 veya binde 1 (Büyükşehir olmayan illerde) oranında Emlak Vergilerini iki taksitte ödemeleri gerekiyor. İlk taksit için süre martta başlıyor ve mayısın sonuna kadar ödenebiliyor. İkinci taksitse kasım ayında ödenebiliyor. Nafaka dışında geliri olmayanlar içinse Emlak Vergisi avantajı var. 200 m2’yi geçmeyen tek konutu bulunan ve nafaka geliri dışında başkaca bir geliri bulunmayanlar indirimli bina vergisi oranı (sıfır) avantajından yararlanabilir. (GİB İzmir Vergi Dairesi Başkanlığı 19/09/2016 Tarih ve 175.01 Sayılı Özelge)",2024-10-15 11:05:29
"Kariyer mi, çocuk mu? İkisi de... Ama nasıl?",https://www.hurriyet.com.tr/yazarlar/ahmet-karabiyik/kariyer-mi-cocuk-mu-ikisi-de-ama-nasil-40338536,"‘Kariyer mi, çocuk mu?’ sorusuna ‘Her ikisi de’ diye cevap verebilmek kolaylaştı. Çalışan anneler; bebeği ilkokul çağına gelene kadar, işyerlerinde ‘kısmi süreli’ çalışabilecek artık. Kısmi süreliden kasıt: Ya haftanın tüm iş günlerinde belirli saatlerde çalışılacak ya da haftanın bazı günleri çalışılıp bazı günleri ise çalışılmayacak. (Tam süreli çalışmanın üçte iki oranına kadar yapılan çalışma) Yönetmelik 8 Kasım 2016’da yayımlandı, daha çok yeni. Getirdiği yeniliklerse uzun çalışma yıllarını kapsıyor. Çalışan olsun, işveren olsun akıllarda çokça soru işareti var haliyle. ‘Kısmi çalışmaya’ ilişkin soruların bir kısmı ‘kolay’, bir kısmı ise ‘zor’. Kolay olanlar mevzuatta yazanlar ve cevapları da aşağıda. Peki, ‘Zor’ olanlar? ÇALIŞANIN ZOR SORULARI“Maaşımı bile tam göstermeyen işverene ben nasıl 5-6 yıl boyunca ‘kısmi süreli’ çalışacağım derim? Cesaret etsem bile o bana ne der?”“Rekabet yalnız şirketler arası mı? Çalışanlar arasında da çetin rekabet var. Ben 5-6 yıl daha az çalışırsam nasıl terfi alabilirim?”“Çalışan annelere destek için yapılmış güzel de, yasayı duyan bazı işverenler kadın işçiden tamamen vazgeçmesin sonra?”İŞVERENİN ZOR SORULARI“Çalışanlarımın çoğu kadın, ‘kısmi süreli’ çalışma talebi aynı dönemde yoğunlaşırsa işlerimi nasıl planlayacağım?”“BES gibi bunda da kademeli geçiş olamaz mıydı? Çalışan sayısına göre ve sektörlere göre… Yönetmelikte yazan kapsam dışı işyerleri net değil, işletmemiz kapsam dışı mı emin olamadık.”“Servis, yemek, çalışma saatleri yıllardır oturmuş düzen... Part time çalışanlara göre yeni bir organizasyonu kaç işyeri yapabilir?” Belli ki bu zor sorular; çalışan tarafında da, işveren tarafında da daha uzun süre tartışılacak. Tartışmaları ve işyerlerine yansımalarını sonraki yazılarımızda tekrar ele alacağız. Şimdi mevzuatın detaylarını içeren bahsettiğimiz ‘kolay’ sorulara tekrar dönelim...ÇALIŞAN AÇISINDAN Kısmi süreli çalışma talebinin, bu haktan faydalanmaya başlamadan en az bir ay önce işçi tarafından yazılı olarak işverene bildirilmesi gerekiyor. Eğer tüm iş günlerinde çalışılacaksa, çalışmanın başlama ve bitiş saatleri, eğer haftanın belirli günlerinde çalışılacaksa tercih edilen iş günlerinin talepte yer alması gerekecek.Talepte bulunan çalışan, eşinin çalıştığına dair belgeyi kısmi süreli çalışma talebine eklemek zorunda. Ebeveynlerden birinin çalışmaması hâlinde, çalışan eş kısmi süreli çalışma talebinde bulunamıyor. Eşin de çalışıyor olma şartı yalnızca başvuru sırasında aranıyor. Bu şartların kısmi süreli çalışma sırasında kaybedilmesi durumunda söz konusu hak ise devam ediyor.Kısmi süreli çalışmaya başlayan işçi, aynı çocuk için bir daha bu haktan faydalanmamak üzere tam süreli çalışmaya dönebilir. (Çalışan, tam süreli çalışmaya geri dönmek istediğini,  en az bir ay öncesinden yazılı olarak işverenine bildirmek zorunda.) Kısmi süreli çalışmaya geçen çalışanın tam süreli çalışmaya başlaması hâlinde yerine alınan çalışanın iş sözleşmesi kendiliğinden sona eriyor. Kısmi süreli çalışmaya geçen çalışanın iş sözleşmesini feshetmesi hâlinde, yerine alınan çalışanın iş sözleşmesi, yazılı onayı olması koşuluyla fesih tarihinden itibaren belirsiz ve tam süreli sözleşmeye dönüşüyor.  İŞVEREN AÇISINDAN Çalışanın kısmi süreli çalışma talep dilekçesi, işveren tarafından işçinin özlük dosyasında saklanır. Usulüne uygun olarak yapılan kısmi süreli çalışma talebi, bildirim tarihinden itibaren en geç bir ay içinde işveren tarafından karşılanmak zorunda. İşveren; çalışanına, talebinin karşılandığını yazılı olarak da bildirmek zorunda. İşveren tarafından süresi içinde çalışanın talep dilekçesine cevap verilmemesi hâlinde, talep çalışanın dilekçesinde belirtilen tarihte veya bu tarihi takip eden ilk iş gününde geçerlilik kazanıyor.  Çalışanın belirtilen tarihte iş edimini sunmaya başlaması kaydıyla kısmi süreli çalışma talebi geçerli fesih nedeni sayılmıyor.Kısmi süreli çalışmanın belirlenen günlük ve haftalık çalışma süresi içerisinde yapılacağı zaman aralığı, o yerin gelenekleri, işçinin yapmakta olduğu işin niteliği ve işçinin talebi dikkate alınarak işveren tarafından belirleniyor.Kısmi süreli çalışan işçinin ücret ve paraya ilişkin bölünebilir menfaatleri çalıştığı süreye orantılı olarak ödeniyorHANGİ İŞYERLERİNDE YOKKısmi süreli çalışma;Özel sağlık kuruluşlarında ilgili mevzuat uyarınca mesul müdür, sorumlu hekim, laboratuvar sorumlusu ve sağlık hizmetinden sayılan işlerde tam zamanlı çalışması öngörülenler tarafından yerine getirilen işlerde,Nitelikleri dolayısıyla sürekli çalıştıkları için durmaksızın birbiri ardına postalar hâlinde işçi çalıştırılarak yürütülen sanayiden sayılan işlerde, Nitelikleri dolayısıyla bir yıldan az süren mevsimlik, kampanya veya taahhüt işlerinde,İş süresinin haftanın çalışma günlerine bölünmesi suretiyle yürütülmesine nitelikleri bakımından uygun olmayan işlerde, ancak işverenin uygun bulması hâlinde yapılabiliyor.",2024-10-15 11:05:31
Karın ve kârın gelişini bekleyenler,https://www.hurriyet.com.tr/yazarlar/ahmet-karabiyik/karin-ve-karin-gelisini-bekleyenler-40332480,"Bugünlerde başka bir kar daha bekleniyor, daha doğrusu ‘kâr’ bekleniyor. Hummalı bir çalışma var muhasebe departmanlarında. 2016 yılının gelirleri veya giderlerine ilişkin son kayıtlar atılıyor. Yakındır kesinleşmesi yıl sonu kârının. (Eğer gelirler, giderlerden yüksek çıkıyorsa kâr var, tersi durumda zarar söz konusu.)Kâr belli olsun ki; şirkete para-sermaye koyan ortaklar, aldıkları risklerin karşılığını kâr olarak geri alabilsinler.Peki, şirket kârının ortaklara dağıtımında süreç nasıl?Ortaklardan önce, devletin alacağı (vergi) var kazanç üzerinden...Evet, Kâr kesinleşince ‘hisseleri oranında’ ortaklar hemen paylaşamıyor şirket kârını. Önce yüzde 20 kurumlar vergisi var. O ödenecek.Yüzde 15 Gelir Vergisi (GV) stopajı da var, onun da kesilmesi lazım kârdan.Bu ikisini şirket ödüyor. Kendi adına yüzde 20 (Kurumlar Vergisi olarak) ve ortağın adına sorumlu sıfatıyla (Gelir Vergisi stopajı) yüzde 15.Kârı elde eden ortağa-patrona düşen vergi ödevi de var ayrıca. Beyana tabi başka gelirlerin bulunmaması halinde, vergiye tabi gelir 30 bin lirayı geçiyorsa ertesi yıl mart ayında patronun şahsen beyanname vermesi de gerekecek. Beyannameye gelir olarak kârın (temettünün) yarısı dâhil edilip vergilendiriliyor (kalan yarısı istisna) ve şirketin ödediği yüzde 15 stopaj da ödenecek vergiden mahsup ediliyor/düşülüyor. (Kesinti yoluyla ödenen verginin, hesaplanan Gelir Vergisinden yüksek olduğu durumda vergi iadesi de söz konusu olabiliyor.)Süreç aynen böyle. Meşakkatli iş girişimcilik... Tablodaki örnekte vergilendirme aşamaları yer almakta. Kârın kardeşi olduğu söylenen zarar var bir de. Zarar olduğunda ne devlet vergi alabiliyor, ne ortak kâr alabiliyor, çalışanın maaşı da riske girebiliyor. Dolayısıyla 2017’de de temennimiz; şirketlerimizin kâr etmesi, kazanması. Beraberinde, devletin de, ortakların da, çalışanların da, herkesin kazanması...HUZUR HAKKI NASIL VERGİLENİR?Kârın dağıtımı ancak bilançoda kâr mevcutsa mümkün iken Huzur Hakkı ise hizmet karşılığı (Yönetim kurulu üyeliği gibi) ödenebilir. Huzur hakkını ödeyen şirket bu ödemeyi ‘ücret’ olarak değerlendirip üzerinden GV hesaplayıp vergi dairesine öder. Huzur hakkı, kâr payı ödemesinden farklı olarak gider de yazılabilir. Huzur Hakkı; toplantı başına, ya da gün, ay veya yıl üzerinden ödenebilir.Huzur hakkını tahsil eden patron, başka bir işverenden ücret geliri elde etmiyorsa ertesi yıl mart ayında bu gelirin beyanı gerekmiyor. Ancak birden fazla işverenden ücret alınması durumunda, birinci işverenden sonraki işverenlerden alınan ücretlerin toplamı, yıllık gelir vergisi tarifesinin ikinci gelir diliminde yer alan tutarı aşmayan (2016 ve 2017 yılı için bu tutar 30 bin lira) mükelleflerin ücretleri, tamamı tevkif suretiyle vergilendirilmiş olmak şartı ile yıllık beyana tabi olmuyor. (GVK Md: 86/1-b)Gerek kâr dağıtımının, gerek huzur hakkı ödenmesinin şirket ana sözleşmesi ve genel kurul kararları çerçevesinde uygulanması gerekecektir.",2024-10-15 11:05:33
Yeni yılda ücretler nasıl hesaplanacak?,https://www.hurriyet.com.tr/yazarlar/ahmet-karabiyik/yeni-yilda-ucretler-nasil-hesaplanacak-40325853,"Evli ve çocuklularda AGİ daha yüksek olduğundan net ele geçen maaş 1.404 liranın da üzerine çıkıyor. Eş ve çocukların AGİ yoluyla net maaşta sağladığı artışlar aşağıdaki Tablo 2’de yer almakta.Brütten nete ulaşırken; SGK işçi primi, işsizlik sigortası işçi primi, Gelir Vergisi (GV) ve Damga Vergisi (DV) kesilir. Saydığımız yasal kesintilerin; diğerleri için yıl boyu aynı oranda kesinti uygulanırken, GV’nin ise yıl içinde (2017 Eylül’de) oranı 15’den yüzde 20’ye çıkıyor. Ücret toplamı belli bir büyüklüğe (Vergi matrahı 13 bin lirayı geçtikten sonra) ulaştıktan sonra vergi dilimi artıyor.Vergi oranlarındaki bu artış 2017’de ilk olarak eylülde yaşanacak ve vergi ilk sekiz ayda 226.63 lira iken, eylülde 256.53 liraya, ekim ve sonraki aylarda ise 302.18 liraya yükselecek.Benzer durum 2016’da ekim ayında yaşanmış vergideki 70 lira artıştan dolayı asgari ücretlinin net maaşı 1.230 liraya düşecekken, AGİ’de artış uygulaması yoluyla müdahale edilerek net ücretin 1.300 lira da kalması sağlanmıştı. Bu yılda net asgari ücretin tüm yıl aynı kalması (1.404 lira) için, eylül ve sonraki aylarda yine AGİ tutarlarının arttırılacağını şimdiden söyleyebiliriz. Nitekim Başbakan Binali Yıldırım’ın ‘Tüm yıl 1.404 liralık net asgari ücret korunacak’ şeklinde açıklaması oldu.AGİ NEDİR?Son 10 yıldır ‘AGİ’ yazıyor çalışanların ücret bordrolarında. 2007’den önce vergi iade zarfları vardı. Tüm çalışanlar yıl boyu alışverişlerinde topladıkları fiş ve faturaları zarfa yazıp işyerlerine verip vergi iadesi alıyorlardı. 2007’den itibaren vergi iadesi kaldırılarak yerine Asgari Geçim İndirimi (AGİ) uygulaması geldi.İşverenler, çalışanların ücretleri üzerinden hesapladıkları vergiyi, AGİ kadar daha az ödüyorlar vergi dairesine. Hesaplanan AGİ’yi de, çalışanlarına (net ücretlerine ilaveten) ödüyorlar. AGİ’nin hesabı ise asgari ücret üzerinden yapılıyor. AGİ’ den kaynaklı çalışana ödenecek yıllık tutar; yıllık asgari ücretin yarısına, yüzde 15 oranı uygulanarak bulunuyor. (GVK Md. 32) 2017 için bu tutar bekâr bir çalışan için aylık 133,31 liraya denk gelmekte.Çalışmayan eş ve çocuklardan dolayı çalışanlara en fazla 226.63 liraya kadar AGİ ödemeleri söz konusu.ENGELLİ İNDİRİMLERİÇalışma gücünün asgarî yüzde 80’ini kaybetmiş bulunan çalışan birinci derece engelli, asgarî yüzde 60’ını kaybetmiş bulunan çalışan ikinci derece engelli, asgarî yüzde 40’ını kaybetmiş bulunan çalışan ise üçüncü derece engelli sayılır. Engellilik dereceleri itibariyle belirlenen aylık tutarlar, çalışanın vergi hesabında ücretinden indirilir. Bu indirim çalışanın ücretinden kesilen verginin azalmasını ve net ücretin artmasını sağlar.2017 için engellilik indirimi tutarları şöyle: Birinci derece engelliler için 900 lira, ikinci derece engelliler için 470 lira ve üçüncü derece engelliler için 210 lira. (27.12.2016 tarihli, 296 no.lu GV Genel Tebliği) 2017 Asgari Ücreti net 1.404,06 lira iken, 1’inci derece engelli çalışan için net 1.497,38 lira, 2’nci derece engelli çalışan için net 1.474,56 lira, 3’üncü derece engelli çalışan için 1.435,56 lira olarak hesaplanır. (Tablo 3) Engellilerin net ücretindeki bu artış, işveren maliyetini artırmazken, hesaplanan vergideki azalma yoluyla net maaşta artışa neden olur.KAPICI VE BAHÇIVAN Konutlarda, sitelerde çalışan kapıcı ve bahçıvanın ücreti üzerinden gelir vergisi hesaplanmaz. (GVK Md. 25/6). 2017 yılı için kapıcı ücretinin asgari ücret üzerinden hesaplaması aşağıdaki tabloda (Tablo 4) yer almakta. Kapıcılar için asgari ücret net 1.404,06 yerine, brütten vergi kesintisi olmadığından 1.510,88 lira olarak hesaplanmakta. Konut veya sitelerde çalışan temizlik elemanı, elektrikçi, sıhhi tesisatçı ve güvenlik görevlilerinin ücretleri üzerinden ise Gelir Vergisi hesaplanması gerekmekte.",2024-10-15 11:05:37
"Mülkün çocuklara bağışı mı, satışı mı hangisi avantajlı",https://www.hurriyet.com.tr/yazarlar/ahmet-karabiyik/mulkun-cocuklara-bagisi-mi-satisi-mi-hangisi-avantajli-40319340,"Daireleri çocuklarına vermeden önce kafası karışmış, “Neticede iki yol var anladığım: Bu iki daireyi çocuklara ya satış yapmam gerekecek ya da bağış. Hangisi için ne kadar masraf yapacağım?” diye bana sordu. Öncelikle şunu belirtelim: Büyüklerin sağlığında da, Allah geçinden versin vefatında da çocuklara geçen mallar vergiye (VİV) tabi. Yalnız; vefat sonrası çocuklara (ve eşe) miras yoluyla intikallerde, vergi oranı bağış yoluyla intikale göre daha düşük. Ayrıca vefat sonrası mirasçılara geçen mallar için istisnalar daha yüksek. Vefat sonrası intikal için vergi oranları yüzde 1’den başlayıp, malların değerinin artmasıyla birlikte yüzde 3, yüzde 5, yüzde 7 ve yüzde 10’a kadar yükseliyor. Bağış yoluyla çocuklara geçen mallarda ise oran yüzde 5’den başlayıp yüzde 15’e kadar çıkıyor. Her iki durumda tabloda yer almakta.Şimdi esas soruya gelelim... Yani; baba mülkünü çocuklarına satış yaparsa ne kadar masraf çıkacak veya baba çocuklarına mülkünü bağışlarsa ne kadar masraf çıkacak? Satış olduğu zaman binde 20 satıcıya, binde 20 alıcıya isabet eden toplamda binde 40 tapu harcı masrafı var.  Bağış olduğu zaman tapu harcı masrafı ise binde 68.31. Tapu harcı, mülkün emlak vergi değeri üzerinden hesaplanıyor. Bağış olduğu zaman ödenecek VİV, mülkün emlak vergi değerinden 2016 için 3.918 lira (2017 için 4.068 TL) istisna düşülüp tabloda yer alan oranlar üzerinden hesaplanıyor.DÜĞÜN HEDİYESİ ALTIN OLURSA VERGİSİ VAR MI?DÜĞÜN hediyesi gayrimenkul olunca vergisi var tereddüt yok. Peki; altın, çeyiz parası vb olursa durum ne? Düğünde takılan altınlar ve paralar için normalde vergi hesaplanmaz. (VİV Kanunu 4/c) Ancak yasadaki istisna ‘örf ve adete göre verilmesi mutat (alışılmış) olan hediye, cihaz, yüz görümlüğü ve drahomalar’ şeklinde tanımlanmış. İstisnanın sınırı ise yasa da belirtilmemiş. Kızına düğününde ‘pahada da ağır yükte de ağır’ denilebilecek miktarda çeyiz parası veren bir baba ‘vergisi var mı acaba?’ diye tereddüt edince konuyu Maliye’ye sormuş. Maliye vergiye tabi olduğunu belirtmiş. Çeyiz parası olarak; kızınıza verdiğiniz 400.000 Amerikan doları tutarındaki hediye, örf ve âdete göre verilmesi mutad bulunan hediye kapsamında değerlendirilemeyeceğinden veraset ve intikal vergisinden istisna tutulması mümkün değildir.” şeklinde konuyu özetlemiş. (Gelir İdaresi Başkanlığı 26.3.2013 Tarih ve S. B.66813766-160[4-2012/10]-176 Sayılı Özelge) Bu konuda yasa da bir sınır belirtilmediğinden hediye veren her anne baba “acaba çocuğuma verdiğim düğün hediyeleri vergiye tabi mi” endişesini yaşayacaktır. Tereddütlerin yaşanmaması için altın, para vb. çeyiz olarak verilen düğün hediyelerinin değerinin hangi tutarı astığında vergiye tabi olduğunun yasada yer almasına yönelik düzenleme yapılmalıdır.",2024-10-15 11:05:40
Hangi yılbaşı hediyesine vergi var?,https://www.hurriyet.com.tr/yazarlar/ahmet-karabiyik/hangi-yilbasi-hediyesine-vergi-var-40312741,"Bireyler; sevdiklerine yakınlarına, işletmelerse müşterilerine ve çalışanlarına hediye verebiliyor. Gerek bireylerin gerek şirketlerin verdiği hediyeler vergiye tabi de olabiliyor... Hediye verenlerin yalnız hediyenin bedelini değil, ilaveten vergisi olup olmadığını bilmesinde de yarar var. Ödenecek verginin türüne göre hediyeyi alan veya hediyeyi verene ilave vergi yükümlülüğü geliyor. Kimisi için Gelir Vergisi (GV), kimisi için KDV, kimisi için Veraset ve İntikal Vergisi (VİV). Hediyeyi verene göre, hediyenin alıcısına göre, amacına göre, değerine göre değişen kriterler var. Önce ‘bireylerin verdiği hediyelere’ bakalım. Sevdiklerine, yakınlarına hediye vermeyi düşünenler için vergi sınırını söyleyelim: Hediyelerin bedeli eğer 3.918 lirayı (2016 için) bulmuşsa, hediyeyi alan için Veraset ve İntikal Vergisi (VİV) var. Vergi oranları yüzde 10’dan başlayıp yüzde 30’a kadar yükseliyor. (Ancak ana, baba, eş ve çocuklardan alınan bağış-hediye için tarife yüzde 50 indirimli olarak uygulanıyor.) 2016 için VİV tarifesi tabloda yer almakta. Söz konusu hediye (intikal) için beyanname verme süresi bir ay. Sonrasında ödeme, üç yılda ve altı taksitte (Mayıs ve kasım aylarında) yapılabiliyor.  MÜŞTERİYE VERGİSİZ, ÇALIŞANA VERGİLİ İşletmeler yeni yıl öncesi ve bayramlarda müşterilerine ‘eşantiyon’ olarak adlandırılan çeşitli hediyeler verebiliyor. Bu hediyeler için yapılan harcamalar gider yazılabiliyor, KDV’si indirilebiliyor. Dolayısıyla müşterilere verilen hediyeler için ilave bir vergi yok. Ancak bu şekilde dağıtılan eşantiyonların; işletmenin faaliyet konusu ve satış hacmiyle uyumlu, ticari teamüllere uygun nitelikte ve makul miktarda olması gerekiyor. Ayrıca verilen hediyenin tekrardan satışa konu olmayacak şekilde verilmesi gerekiyor. İşletmelerin çalışanlarına yeni yıl ve bayram kutlaması için, özel günlerini kutlamak için veya başarıya endeksli prim olarak vereceği hediyeler ise vergiye tabi... İşletmeler; çalışanlarına giyim eşyası, gıda maddeleri de verebilir. Nakdi olmayan bu teslimlerin KDV’si de dikkate alınarak çalışanın ücret bordrosuna dâhil edilmesi gerekiyor. Dolasıyla ‘ücret’ gibi görülüp üzerinden GV ve Damga Vergisi hesaplanması gerekiyor. Çalışanlara verilecek vergiye tabii hediyelerin vergi oranı ise, çalışanın hediyeyi aldığı aydaki GV oranında olacaktır. Çalışanların ücretlerinden kesilen verginin oranı; yüzde 15’den başlayıp, yıl içinde ücretin toplam büyüklüğüne göre önce yüzde 20 ve yüzde 27’ye ve son olarak yüzde 35’e kadar çıkabiliyor.",2024-10-15 11:05:41
‘Varlık Barışı’nda menkul kıymetlerin bildirimi yeterli,https://www.hurriyet.com.tr/yazarlar/ahmet-karabiyik/varlik-barisinda-menkul-kiymetlerin-bildirimi-yeterli-40305982,"Taslak yasalaşmadan değişiklikler yapıldı ve ‘Vergi Barışı’ ile beraber 19 Ağustos’ da (6736 Sayılı Yasa) Resmi Gazete’ de yayımlandı. Vergi Barışı için son başvuru tarihi 31 Ekim iken, süre uzatılarak 25 Kasım’a kadar başvuru alındı. ‘Matrah artırımı yaparak’ veya ‘Devlete olan borçlarını düşük faizle yapılandırarak’ Vergi Barışı’na başvuranlar için artık ödemelerin taksitlerini aksatmamak önemli.  Varlık Barışı için de süre azaldı, yeni yıl girmeden başvuruların sonuçlanması gerekiyor. Başvuracak kişiler özellikle ‘menkul kıymetlerin nasıl bildirileceği’ konusunda tereddütler yaşıyordu. 2 Aralık’da  yayımlanan tebliğle tereddütler giderildi. Tebliğde ‘menkul kıymetlerin Türkiye’ye getirilmesinin zorunlu olmadığı’ açıklandı. Tebliğde örneği olan formla bankaya veya aracı kuruma menkul kıymetleri ve diğer sermaye piyasası araçlarını bildirmek yeterli. Diğer varlıkların Türkiye’ye getirilmesi ise zorunlu, ancak geldikten sonra istenildiği gibi tasarruf edilebilecek.  Ve en önemli konu: ‘Bu varlıklar bildirildikten sonra bir vergi incelemesi yapılır mı? Bu kıymetlerin kaynağı sorulur mu? Önce yasa metninden açıklayalım: Yalnızca varlık beyanı yaptı diye “hiç bir şekilde vergi incelemesi, araştırma, inceleme, soruşturma veya kovuşturma yapılamayacak” ve “Vergi cezası ve idari para cezaları kesilemeyecek.” (6736 Sayılı Yasa, Madde: 7) Yasada “başkaca bir neden ile gerekli olması hâli saklı kalmak üzere” söz konusu inceleme ve soruşturmaların yapılmayacağı, cezaların kesilemeyeceği de belirtilmekte.  Varlık Barışı’nın uygulamasını açıklamaya yönelik tebliğde örnekler de verildi... Örneklerde; geçmiş yıllarda,  yurt dışındaki varlıklar üzerinden sağlanan kazançların önemli olmadığı belirtiliyor. Hisse seneti üzerinden temettü elde edilmiş de olabilir, hisse seneti satışından kazanç da elde edilmiş olabilir. Yeter ki varlıklar Türkiye’ye gelsin.  Bu varlıkların Varlık Barışı ile Türkiye’ye gelmesi sonrasında bu varlıklar için vergi incelemesi yapılmayacağı, vergi cezası kesilemeyeceği belirtiliyor. Ayrıca diğer gelirlerden de örnekler veriliyor: Euro Bond’dan faiz geliri ve Euro Bond satışından kazanç elde edilmiş olabilir, mevduat faizi geliri elde edilmiş olabilir, altın da alınmış olabilir. Gelen varlıklara ilişkin ‘vergi incelemesi yapılmayacak’ denilmekte. YURTDIŞINDAN GETİRİLECEKLER Yurtdışında bulunan para, altın, döviz gibi varlıklarını yılbaşından önce Türkiye’ye getiren gerçek ve tüzel kişiler, bu varlıkları serbestçe tasarruf edebilecekler. Menkul kıymet ve diğer sermaye piyasası araçları içinse getirme zorunluluğu yok, istenirse getirilebiliyor, bankaya veya aracı kuruma formla bildirim yapmak da yeterli oluyor.  Getirilen varlıklar üzerinden- önceki varlık barışından farklı olarak- herhangi bir vergi de istenmiyor.   YURTİÇİNDE BEYAN EDİLECEKLER Yurtiçinde; yurtdışından farklı olarak, ‘taşınmazlar’ için de barıştan yararlanmak mümkün. Gelir veya kurumlar vergisi mükellefleri sahip oldukları, Türkiye’de bulunan ancak defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlarını, Aralık sonuna kadar, dönem kazancının tespitinde dikkate almaksızın kanuni defterlere kaydedebilecekler. Yurtdışı varlıklar gibi yurtiçi varlıklar da sermayeye eklenebilecek, ortaklara da dağıtılabilecek. Kurumlar vergisi mükellefleri tarafından ortaklara dağıtılması hâlinde kâr dağıtımına bağlı stopaj olmayacak. Son olarak ‘Vergi Barışı’nda olduğu gibi Varlık Barışında da süre uzatımı olur mu?’ sorusuna değinelim. Bu sorunun cevabını Maliye Bakanı Naci Ağbal vermişti: “Aralık sonuna geldiğimiz zaman değerlendirmeyi yaparız. O değerlendirmeler çerçevesinde eğer gerekirse de uzatırız. Ama şu an o değerlendirme için erken.”",2024-10-15 11:05:44
Oto da ÖTV artışından kimler etkilenmez?,https://www.hurriyet.com.tr/yazarlar/ahmet-karabiyik/oto-da-otv-artisindan-kimler-etkilenmez-40299135,"Döviz kurunda da hareketlilik başlayınca ‘zamlar gelmeden arabamı alayım’ diyen herkes otomobil piyasasına ekstra hareket getirdi. Kasımda satış rekoru kırıldı. Otomotiv Distribütörleri Derneği’nin (ODD) açıkladığı verilere göre; 2016 yılı kasım ayı otomobil ve hafif ticari araç pazarı 122 bin 309 adet oldu. 2015 Kasım’da 84 bin 601 adet olan satış adedine göre büyüme yüzde 44.57 oldu. ‘ÖTV hangi araçta ne kadar artacak?’ sorusu da netleşti. 25 Kasım’dan itibaren geçerli olan ÖTV düzenlemesine göre faturada yer alacak ÖTV oran ve tutarları arttığından, aracın anahtar teslim fiyatı da artmış durumda. Emre Özpeynirci, artışın analizini 25 Kasım’da Hürriyet’de yapmıştı: Otomobil fiyatlarına yansıyan artış yüzde 3.4 ile 10.5 arasında değişiyor. Şimdi başlıktaki soruya gelelim... Kimler ÖTV artışından etkilenmiyor? Tabii ki her araç alan, aynı oto için aynı oranda vergiyi ödeyecek. Ancak bazıları faturada yer alan ÖTV ve KDV’yi, başkaca ödeyecekleri verginin hesabında, gider olarak gösterebilecekler. Dolayısıyla; ‘başka bir verginin daha düşük ödenmesi yoluyla’, vergi avantajı elde edebilecekler. Önce bu şanslı alıcıların kim olduğunu, sonrasında da neden şanslı olduklarını söyleyelim... Şanslı alıcılar; vergi mükellefi olan işletmeler... Doktor, mimar, avukat gibi serbest meslek mensupları dahil, diğer şahıs işletmeleri de, anonim ve limited şirketler de ödeyecekleri verginin hesabında ÖTV’yi gider yazabiliyor. Şahıs işletmeleri Gelir Vergisi (GV) hesabında, şirketler Kurumlar Vergisi (KV) hesabında ÖTV’yi gelirlerinden düşebiliyorlar. Aracın binek oto olması da fark etmiyor… Hatta binek otoda ÖTV’ye ilaveten aracın KDV’si de gider yazılabiliyor. (Panelvan, minibüs, kamyon gibi ticari araç KDV’si ise, işletmenin ödeyeceği KDV’den düşülebiliyor.) Aşağıdaki tabloda farklı motor hacmine, farklı ÖTV oranına ve farklı anahtar teslim fiyatına sahip ‘binek otoların’ ne kadar vergi avantajı oluşturacağı, gider yazılabileceği yer almakta. Tabloda yer alan vergi avantajı için bir hususu da hemen belirteyim... Yılın son ayında araç almanın da bir önemi yok. Yılın son ayı da olsa ÖTV + KDV’nin tamamı, 2016 vergi hesabında gider yazılabilir, 2016 için ödenecek vergiyi (KV veya GV) azaltır.  Örneğin; çıplak vergisiz bedeli 50 bin lira olan otomobil için ödenecek, 25 bin lira ÖTV ve 13 bin 500 lira KDV tutarının tamamı (38 bin 500 lira) gider yazılabiliyor.  Otomobilin ÖTV ve KDV binmemiş çıplak bedeli de (50 bin lira) yine gider yazılabiliyor ancak bu gider beş yıla yayılmak zorunda. 2016 için kıst amortisman (1 aylık gider), 2017 ve sonraki yıllar için tam amortisman (1 yıllık gider) ayrılarak gider yazılabilir. (Çıplak oto bedeli; binek otolar için aralık ayına isabet eden kısmı kadar, ticari araçlarda ise 2016’nın tamamı için gider yazılabilir.) Beş yılda gider yazılabilecek kısım da yine tabloda yer almakta. Dolayısıyla şahıs işletmeleri, serbest meslek mensupları ve şirketler; satın aldıkları binek otolar için ödedikleri bedellerin tamamını, vergi hesabında gider olarak yazabiliyorlar. Ayrıca araçları işletmelerinde kullanmaya başladıktan sonra da bakım, onarım ve akaryakıt harcamaları, yine gider olarak kaydedebiliyorlar. BİNEK, TİCARİ FARKI Binek otolar için ödenen Motorlu Taşıt Vergileri (MTV) gider olarak kaydedilemiyor. Binek otoların aksine, ticari araçlar için ödenen MTV ise gider olarak kaydedilebiliyor.  KİRALANAN ARAÇ GİDERLERİ “Ne MTV’ siyle, ne ÖTV’siyle, ne de kasko ve trafik sigortasıyla, aracın bakımıyla, muayenesiyle ben uğraşmayayım” diyen işletmeler satın alma yerine kiralamayı tercih ediyor. Kiralamada operasyon yükü işletme üzerinden kalkarken, vergisel olarak da bir kayıp oluşmuyor. Çünkü kiraya veren firmadan alınan faturada yer alan kiralama bedeli de doğrudan gider kaydedilebiliyor. Kiraya veren firmaya ödenen KDV’de, kiracı işletmenin ödenecek KDV’sinden düşülebiliyor. Diğer yandan araç alımı için baştan toplu bir para çıkışı da söz konusu olmuyor. İşletmeler yeter ki; ödeyecekleri ‘kiralama maliyeti’ ile alternatifi olan ‘satın alma maliyetini’ karşılaştırdıklarında kiralamayı tercih etmiş olsunlar. Kiralama konusu araç için yapılan akaryakıt masrafları da gider yazılabiliyor.",2024-10-15 11:05:46
Vergi incelemesinde iletişimin önemi,https://www.hurriyet.com.tr/yazarlar/ahmet-karabiyik/vergi-incelemesinde-iletisimin-onemi-40292130,"En azından ‘uyku saatin gelmedi mi’ sorusu sıkça tekrarlanıyor bizim evde de. Oğlum, ilkokul dördüncü sınıf öğrencisi... Hürriyet’ de, Özgür Bolat’ın yazılarından tüyolar alıp baba olarak iletişimimi gözden geçiriyorum ben de...  ‘Çocuğunu Ödülle Cezalandırma’ diyor mesela... Anne babaların ‘ezberi bozuluyor’ tabiatıyla. Bolat, “Tutarlılık, çocuk için neden çok önemlidir?” ve “Bir çocuk neden inatçı olur?” gibi başlıkların altında kritik soruların cevabını veriyor. Çocukla iletişimin önemini ortaya koyup, fark edilemeyen detaylara ışık tutuyor.  Fark edilemeyen detaylar Maliye ile iletişimde de önemli... Verginin çerçevesi yasalarla çizilmiş. İlaveten tebliğler, özelgeler, içtihatlar... ‘Her şeyin yazılı-belgeli olduğu vergide, iletişimin nasıl bir önemi olabilir ki?’ denilebilir. İlk olarak uzlaşmadan bahsedeyim... Ödenecek vergi ve ceza için bir nevi  pazarlığa oturuluyor... Uygulamada; denetim sonucu çıkan vergi ve cezanın belki yarısı, belki daha fazlası ortadan kalkabiliyor. Uzlaşma sürecinde iletişim ön planda. Ödenecek verginin-cezanın sonucuna direkt etki edilebiliyor. Vergi incelemesi sürecinden de bahsedeyim. Vergi incelemesine başlandığında mükelleften defter, belge istenir... Sonra ara ara sorular sorulur, tekrar ilave bilgi ve belgeler istenir... Yapılan izahatların ve sunulan belgelerin tasnifi, kayıtlarla tutarlılığı, incelemenin seyrini belirler.  İletişim iyi yürütülmezse, verilen bilgilerle kayıtlar arasında tutarlılık olmazsa ‘Kısmi’ başlayan inceleme ‘Tam incelemeye de’ dönüşebilir. Sonrasında rapor yazımı süreci var. Raporda yazılacaklar gözlemlere ve iletişime göre de oluşacaktır. Devamında  Rapor Değerlendirme Komisyonu var. Bu komisyon, mükellefi ‘dinleyebiliyor da’. Rapordaki eleştirilere karşı mükellef, muhasebe kayıtlarını sözlü olarak komisyonda savunabiliyor... Daha devamında yukarıda da bahsettiğim uzlaşma görüşmesi var... İletişimin iyi yürütülmesi hep sonuca etki ediyor.  Şu hususu da belirtelim bu arada... Bahsettiğimiz iletişim süreci, hileli işlemlerin, kaçakçılık suçu oluşturan işlemlerin olmadığı işletmeler için önemli... Söz konusu aykırılıkların olduğu işletmeler için yalnızca kayıt ve belgeler sonucu belirleyecektir. İletişimin pek bir faydası olmayacaktır tabiatıyla...  İLETİŞİMDE MEVZUAT DEĞİŞİKLİĞİ İletişim tek taraflı değil tabii. Maliye açısından iletişim daha da önemli hatta. Kamu adına görev yapılmakta. Mükellefler, denetim sonucu kesilecek cezalı vergilerin yargı da iptal edilmesi durumunda neden bu cezalara muhatap olduklarını anlayamazlar. Mükellefler, mahkemede iptal olacak cezanın mükellef için ‘telafisi olmayan kayıplar’ yaratacağını Maliye’den görmesini bekler. Bir başka husus zaman aşımı süresi... Maliye Bakanı bizzat açıkladı “Beş yıllık zaman aşımı süresi oldukça uzun. Maliye’nin de sıkı çalışmasını engelliyor, ‘Beş yıl nasıl olsa uzun bir süre’ yaklaşımının son bulması için zaman aşımı süresini üç yıla indireceğiz” dedi. Maliye-Mükellef iletişimi için önemli bir adim zaman aşımının üç yıla inecek olması... Hakikaten de üzerinden beş yıl geçmiş işlemler hakkında incelemeye tabi olmak, kayıtları ve gerekçelerini hatırlayıp Maliye’ye anlatmak mükellefler açısından oldukça zorlu bir süreç... Geçtiğimiz ay (25 Ekim 2016 tarihli Resmi Gazete) Maliye, iletişimini güçlendirmeye yönelik yeni düzenlemeler yaptı. Üç ayrı yönetmelikte yapılan değişiklikle; inceleme sırasındaki mükellef hakları genişletildi.  Yönetmelik değişiklikleri sonrasında;  İsteyen mükelleflere; tutanak imzalanmadan önce, tutanağa geçirilmesi istenen itirazlar konusunda hazırlık yapmak üzere iki gün süre verilecek,  Vergi incelemesi sırasında, Rapor Değerlendirme Komisyonu’ndan sözlü olarak dinlenilme talebinde bulunan mükelleflere, komisyona gelmeden önce rapor özeti verilecek,  İnceleme konusu dışında mükelleften bilgi ve belge talebinde bulunulamayacak,  Defter ve belgelerin istenmesine ilişkin yazıda, on beş günden az olmamak üzere mükellefin ibraz süresi olduğu belirtilecek,  Yapılan vergi incelemesi sonucunda eleştiriyi gerektirecek herhangi bir konu yoksa da, bu durum mükellefe yazı ile bildirilecek.   İlgili Yönetmelikler: Vergi İncelemelerinde Uyulacak Usul Ve Esaslar Hakkında Yönetmelik,  Vergi Denetim Kurulu Yönetmeliği, Rapor Değerlendirme Komisyonlarının Oluşturulması İle Çalışma Usul ve Esasları Hakkında Yönetmelik.",2024-10-15 11:05:49
2017’de asgari ücret kaç lira olacak,https://www.hurriyet.com.tr/yazarlar/ahmet-karabiyik/2017de-asgari-ucret-kac-lira-olacak-40285576,"Son üç ay için, “Asgari ücret 1.230 liraya mı düşüyor” tartışması da bitti. Son çeyrek için 70 lira vergi kaynaklı düşüş olacakken; Asgari Geçim İndiriminde (AGİ) son üç ay için artırım yapılarak, asgari ücretin 1.230 liraya düşüşü engellendi. Böylece son çeyrekte de 1.300 lira asgari ücret korundu. Geldik yılın sonuna. Artık 2017’nin asgari ücreti konuşulmaya başlandı. Yeni yılın asgari ücreti belirlenene kadar çetin müzakereler olacak. Geçen yıl bir istisnaydı. Devlet ve işçi temsilcilerinin oylarıyla asgari ücret belirlenmişti, işveren ise 1.300 lirayı yüksek bulup karara muhalif kalmıştı. Bu yıl geleneğe dönüş olacak anlaşılan. Devlet ve işveren temsilcilerinin oylarıyla asgari ücret belirlenecek, işçi temsilcileri ise karara muhalif kalacak. Müzakerelerde konuşulacak rakamlara bakalım şimdi. Üst sınır belli oldu diyebiliriz. Türk-İş Genel Başkanı Ergün Atalay açıkladı: “300 lira artışla, 1.600 lira asgari ücret, bizim için uygundur” dedi. 2016’nın asgari ücretinin üzerine en az yüzde 8 artış olacağı varsayıldığında ise 1.400 lira yapıyor. Dolayısıyla 1.400 -1.600 aralığında bir tutar 2017’nin asgari ücreti olarak belirlenecektir diye tahmin edebiliriz. İŞVEREN MALİYETİ NE KADAR OLACAK 2016’da asgari ücretin işverene maliyeti 100 liralık devlet desteği de düşüldükten sonra 1.835 lira yapmakta. Tabloda, yeni asgari ücrete (1.400 liradan, 1.600 liraya kadar) göre değişen işveren maliyetleri 1.983 lira ile 2.280 lira arasında değişmekte. İşverenin çalışana ödeyeceği net asgari ücret; misal 1.450 lira olduğunda, 607 lira da vergi ve sigorta primi devlete ödenecek. Toplam işveren maliyeti (1.450+607=) 2.057 lira olacak.  ASGARİ ÜCRETİ KİMLER BELİRLİYOR Asgari Ücret Tespit komisyonu, en az on üyenin katılımı ile toplanıyor ve oyların çoğunluğu ile karar alınıyor. Oyların eşitliği halinde, başkanın bulunduğu taraf çoğunluğu sağlamış sayılıyor. Komisyon kararları kesin. Kararın Resmi Gazete’de yayımlanması sonrasında yeni yılın asgari ücreti yürürlüğe giriyor.Asgari Ücret Tespit komisyo-nunda; Bakanlık (Çalışma ve Sosyal Güvenlik Bakanlığı) Çalışma Genel Müdürü veya yardımcısı, Bakanlık İş Sağlığı ve Güvenliği Genel Müdürü veya yardımcısı, Devlet İstatistik Enstitüsü Ekonomik İstatistikler Dairesi Başkanı veya yardımcısı, Hazine Müsteşarlığı temsilcisi, Devlet Planlama Teşkilatı Müsteşarlığın-dan ilgili dairenin başkanı veya yetki vereceği bir görevli, Bünyesinde en çok işçiyi bulunduran en üst işçi kuruluşunun (Türk-İş) değişik işkolları için seçeceği beş temsilci, Bünyesinde en çok işvereni bulunduran işveren kuruluşunun (TİSK) değişik işkolları için seçeceği beş temsilci görev alır.",2024-10-15 11:05:52
WhatsApp yazışmaları iş mahkemesinde delil olur mu?,https://www.hurriyet.com.tr/yazarlar/ahmet-karabiyik/whatsapp-yazismalari-is-mahkemesinde-delil-olur-mu-40278861,"İşverenin haklı sebebi (İş Kanunu-İ.K. Md. 25) yoksa işine son verilen çalışana kıdem ve ihbar tazminatı ödenir. İşçi sayısı 30’u bulduğunda ise iki kalem ödeme daha çıkabiliyor. ‘İşe iade (almama) tazminatı’ ve ‘Boşta geçen süre ücreti’. (İ.K. Md. 21) İşine son verilen çalışana; kıdem ve ihbar tazminatı işten ayrılırken ödenmiş olsa bile, çalışan mahkemeye gidip ‘işverenin çıkarma nedeni geçerli değildir’ diyebiliyor. Çalışanın işe iade davasını kazandığı durumda da ilaveten iki kalem ödeme daha hak edebiliyor. İşveren; işe iade başlatmama tazminatı ödemek yerine, işine son verdiği çalışanını tekrardan işbaşı da yaptırabilir. Başlıkta bahsettiğimiz WhatsApp yazışmalarına bakalım şimdi... Kıdem ve ihbar tazminatı ödenip iş akdi feshedilen bir çalışan, geçerli neden olmadığından yola çıkarak İş Mahkemesine başvurmuş. İşveren ise; mahkemeye geçerli nedeni olduğunu, çalışanın iş arkadaşlarıyla WhatsApp yazışmalarında, ‘nezaket ve terbiye kurallarıyla bağdaşmayan sözler sarf ettiğini’ iddia etmiş. Ayrıca işine son verilen çalışanın; diğer çalışanlara olumsuz ifadeler kullandığı, motivasyonlarını düşürdüğünü belirtmiş. Ancak hem iş mahkemesi (Bakırköy 21. İş Mahkemesi) hem üst mahkeme çalışanın işe iadesine karar vermiş, ‘feshin son çare olması’ ilkesine aykırı olarak çalışanın işine son verildiğini belirtmiş. (Yargıtay 9. Hukuk Dairesi E. 2015/17583, Tarih 9.9.2015) İŞE İADE TAZMİNATININ KOŞULLARI En az 30 çalışanı olan işyerlerinde altı ay kıdemi olan çalışanların işe iade hakkı var. İşten çıkarıldıktan sonra mahkemeye bir ay içinde başvurmak gerekiyor. Davayı kazanan çalışan kıdem ve ihbar tazminatına ilaveten, ‘işe iade (almama) tazminatı’ ve ‘boşta geçen süre ücreti’ adı altında iki kalem tazminat ve ücrete daha hak kazanabiliyorlar. (Yeraltı işlerinde çalışan işçilerde kıdem şartı aranmıyor. İ.K. Md. 18) Mahkemeler işe iade davalarında; işten çıkış için geçerli nedenin olup olmadığına bakıyor, geçerli neden görülmüyorsa çalışanın işe iadesine karar veriyor. İşveren; mahkemenin işe iade kararına uymadığında (işçiyi işe tekrar başlatmadığında) çalışanına 4-8 aylık ücreti tutarında tazminat ve 4 aylık ücret tutarına kadar boşta geçen süre ücreti ödemek durumunda kalıyor. İşe iade davaları ile ilgili Yargıtay İçtihatlarına baktığımızda ilk olarak ‘işten çıkarmanın son çare’ ilkesinin gözetildiğini ve işten çıkarma nedeninin ‘geçerli’ olup olmadığının irdelendiğini görüyoruz. HANGİ TAZMİNATLAR VERGİLİ, HANGİLERİ VERGİSİZ ÇALIŞANIN kıdem tazminatı üzerinden yalnızca binde 7.59 oranında Damga Vergisi (DV) kesilir. Gelir Vergisi (GV) ise hesaplanmaz. Mahkemenin, çalışanın işe iadesine karar vermesine rağmen çalışan tekrar işe iade alınmazsa çalışana ücretinin dört ila sekiz aylık ücreti tutarında işe iade (almama) tazminatı ödenir ve bu ödeme üzerinden de DV dışında bir vergi hesaplanmaz. İşe iade kararı verilen çalışana dört aylık ücretine kadar ödenebilecek ‘Boşta geçen süre ücreti’ üzerinden ise GV ve DV hesaplanır. Çalışana ödenen ihbar tazminatı üzerinden de GV ve DV hesaplanarak vergi dairesine ödenir.",2024-10-15 11:05:55
2011 için barışmasam olmaz mı?,https://www.hurriyet.com.tr/yazarlar/ahmet-karabiyik/2011-icin-barismasam-olmaz-mi-40272318,"2011 hesaplarının zamanaşımı 31 Aralık 2016’da doluyor. Yani önümüzdeki ayın sonunda. Yılbaşından itibaren Maliye artık 2011’i inceleyemeyecek. E o zaman 2011 için barışmasam olmaz mı?” Vergi barışına başvuru süresi 25 Kasım’a uzatıldıktan sonra en çok bu soruluyor. Mantık doğru, evet. İşletmelerin; 2011 yılı hesapları için, 25 Kasım’dan sonra zamanaşımının dolmasına bir şey kalmıyor. Beş yıllık zamanaşımı süresi (VUK Md. 114) 2016’nın sonunda doluyor. Ama kasımın son üç iş gününde ve aralık da inceleme yapılmayacağının garantisi de yok. Matrah artırımı yoluyla Maliye ile onbinlerce mükellef barıştı veya barışıyor. Maliye ile el sıkışan mükellefler için konu kapanıyor, incelenmeme garantisine sahip oluyorlar. 25 Kasım sonrası için vergi müfettişlerinin elindeki dosya yükü de tabiatıyla hafifleyecek. Dolayısıyla şimdiden şunu söyleyebiliriz: Hem 2016 ve sonrası için denetlenecek mükellef sayısı artacaktır, hem geçmiş beş yıl için ‘vergi barışından yararlanmayan mükelleflerin incelenme olasılığı’ artacaktır. Geçmiş beş yılın içinden de ilk olarak –zamanaşımı dolmak üzere olduğundan- 2011 tercih edilecektir. Dolayısıyla 2012, 2013, 2014 ve 2015 için matrah artırımı yapıp, 2011 için matrah artırımı yapmamak işletmeler için kritik bir karar. Ancak şu kısmını net söyleyebilirim. 2011 yılını zararla kapatan işletmeler için barışın maliyeti (Kurumlar Vergisi-KV- ve Gelir Vergisi-GV- için) düşük. Tablolardan da anlaşılacaktır. 2011 yılında zarar beyan eden şirketler için barışın maliyeti : (28.000x0.15=) 4.200 lira (Tablo 1), Şahıs işletmeleri (Bilanço usulünde) için: (14.000x0.15=) 2.100 lira (Tablo 2). KDV (Tablo 3) ve Gelir Vergisi –Ücret- Stopajları (Tablo 4) için maliyetleri de yine ilgili tablolarda yer alan matrah artırım oranları uygulanarak hesaplanabilir. YARGININ BAKIŞI Zamanaşımının dolmasına çok az bir süre kala başlanan inceleme, muhtemelen hemen sonlanmayacaktır. 2017’ye de sarkabilecektir. Bu durumlarda vergi dairesince matrah takdiri için ‘takdir komisyonuna’ başvurularak, zamanaşımını durdurulabiliyor. (VUK Md. 114) Ancak yargı ‘zamanaşımı gerekçe gösterilerek takdir komisyonuna sevk’ işlemlerinde mükellefe kesilen cezalı vergiyi hukuka aykırı bulabiliyor. (Danıştay 9. Daire K. 2013/5028, Tarih 22.5.2013) Dolayısıyla; 2011 hesap döneminin vergi barışının dışında tutulup tutulmayacağı kritik bir karar. İşletmeler; barışın maliyetini, olası incelenme riskini, inceleme sonrası yargıya taşınma sürecini bir arada değerlendirip karar vermeliler.",2024-10-15 11:06:09
Günlük-saatlik konut kiralayanın riskleri,https://www.hurriyet.com.tr/yazarlar/ahmet-karabiyik/gunluk-saatlik-konut-kiralayanin-riskleri-40265746,"Günlük ve saatlik konut kiralamalarından bahsediliyor haberde. İstanbul Emlakçılar Odası Başkanı Nizameddin Aşa görüşlerini açıklıyor... “İstanbul’da kayıt dışı kiralanan konut sayısının 15 bine ulaştığını, bu konutların Esenyurt, Beylikdüzü, Küçükçekmece-Halkalı, Bakırköy-Ataköy, Ataşehir ve Kadıköy’de yoğunlaştığını” söylüyor.İşin ekonomisine ilişkin rakamlar da ilginç... 15 bin konuttan ayda 45 milyon liralık bir kira geliri. Doğal olarak; bir konuttan aylık kiralama ile 1.500 – 2.000 lira gelir elde ediliyorsa, günlük-saatlik kiralamada aynı konuttan üç-beş kat fazla kazanç hiç de zor olmasa gerek. Riskler mi? Mülk sahibinin kazancıyla beraber risklerindeki artış da kaçınılmaz. Önce kriminal (adli) risklere bakalım. Günlük- saatlik kiralamalarda kiralayanın kimliği bilinmiyor çoğu zaman. Konutu; mülk sahibi kendisi de kiraya verebiliyor, aracılar vasıtasıyla da kiraya verilebiliyor. Fark etmiyor, kayıt dışı kiralamalarda aynı riskler devam ediyor. Terör örgütleri ve fuhuş çetelerinin de bu konutları kiralama riski var. Gümrük ve Ticaret Bakanlığı’nın kayıt dışı kiralamaya yönelik bir düzenleme yapılacağından da bahsediliyor haberde. Özellikle kiracının kimlik bilgilerinin bildiriminin zorunlu hale getirilmesi planlanıyor. Mülk sahipleri için bir de vergisel boyutu var. Maliye; günlük-haftalık kiralamalara nasıl bakıyor? Günlük-haftalık kira gelirlerinin diğer konut kiralamalarına göre vergisel farkı var mı? Daha da önemlisi; bu tip kiralamaların vergi cezası riski nedir? Bu soruları cevaplamadan önce normal (aylık veya daha uzun süreli kira bedeli alınan) kira gelirlerini açıklayalım. 2016 için; yıllık 3.800 liraya kadar konut kira gelirleri için vergi istenmiyor. Aşan kısımdan da götürü/gerçek gider ve yasal indirimler düşülerek, kalan tutar üzerinden vergi alınmakta. Mükellefler bu tip kira gelirlerini ertesi yıl mart ayında Gayrimenkul Sermaye İradı (GMSİ) olarak beyan ediyorlar. VERGİLEME NASILGünlük- saatlik kiralamalara Maliye nasıl bakıyor? Mülk sahipleri için vergi cezası riski nasıl oluşuyor? Maliye, günlük-haftalık kiralamaları; tipik kira geliri (GMSİ) olarak değil, ‘ticari kazanç’ olarak görüyor. Ticari kazanç olunca mülk sahibi için ne değişiyor? Çok şey değişiyor. Çünkü GMSİ’de yılda bir kez Gelir Vergisi (GV) beyannamesi vermek yeterli. Ticari kazanç da ise (gerçek usulde) defter tutma zorunluluğu var, düzenli olarak KDV beyannamesi (ve işlemlere bağlı olarak muhtasar beyanname) verme zorunluluğu var. Tabii ki yıllık GV beyannamesi zorunluluğu da var... Dolayısıyla kira geliri ticari kazanç olarak görülünce mülk sahibi için yükümlülükler oldukça artıyor. Peki, günlük kiralamaları Maliye neden ‘ticari kazanç’ olarak görüyor? “Uzun süreli kiralamaya göre daha fazla gelir elde edildiği, süreklilik arz edecek şekilde her kiracı ayrıldığında tekrar kullanıma hazır tutulduğu” yaklaşımıyla ticari kazanç olarak görülmekte. Ayrıca Maliye, bu tip kiralamalar için organizasyon gerektiğini dolayısıyla kira geliri olarak değil ‘ticari kazanç’ olarak vergilendirilmesi gerektiğini belirtiyor. (Ankara Vergi Dairesi Başkanlığı, B.07.1.GİB.4.06.16.01-120 [37-12/10]-928 13/09/2012 sayılı Özelge)YAZLIK KİRALAMADA DURUMYazlık konutlarda da kiralamanın süresi ve şekline göre vergileme değişiyor. Beyan edilecek gelirin; kira geliri mi (GMSİ) yoksa ticari kazanç mı olacağı yine yukarıdaki kriterlere bakılarak belirleniyor. Yani aylık-sezonluk olarak kiralama varsa ertesi yıl mart ayında (istisna tutarı olan 3.800 lirayı da aşıyorsa) tek bir beyanname verilmesi yeterli. Ancak; eğer günlük-haftalık kiralama varsa, her defasında yeni müşteri için yazlık tekrar kullanıma hazır hale getiriliyorsa (bu tip kiralamalar için bir organizasyon gerektiğinden de yola çıkılarak) ticari kazanç olarak görülüyor. Elde edilen kira geliri ‘GMSİ’ sayılmıyor, ‘ticari kazanç’ sayılıyor. Ticari kazanç sayılınca da; -devamlı vergi mükellefiyeti olmadan gelir elde edenler için- hem cezalı vergi kesiliyor hem de mükellefiyet (defter tutma, düzenli beyanname verme gibi yükümlülükler) tesis ediliyor.",2024-10-15 11:06:11
Vatandaş yılda kaç oto satabilir,https://www.hurriyet.com.tr/yazarlar/ahmet-karabiyik/vatandas-yilda-kac-oto-satabilir-40258855,"“SON birkaç yılda üç-dört kez araç alıp sattım diye Maliye bana ceza keser mi?” ve “Son birkaç yılda üç-dört kez konut alıp sattım diye Maliye bana ceza keser mi?” Konu; ev-araba olunca yalnızca bize soru iletenler için değil, evini veya arabasını satan milyonlarca kişi için de cevaplar merak ediliyor. Araç satışına bakalım önce... Araç alım satımını ticari işletmesinde yapanlar (şahıs veya şirket) için kurallar belli zaten. Şahıssa Gelir Vergisi (GV) mükellefiyeti, şirketse Kurumlar Vergisi (KV) mükellefiyeti var bu işletmelerin. Düzenli olarak beyanname verip yasal defterlerine de bu alım satım işlemlerini kaydetmek zorundalar. Dolayısıyla işletmeler için tereddüt yok. ARAÇ SATIŞı KRİTERLERİ Peki, vergi mükellefi olmayan sade vatandaş; ev, araba sattığında durum ne? Maliye sonradan ‘sen aslında GV (ticari kazanç) beyannamesi vermeliydin’ diye ceza keser mi? Bir nevi ‘dükkân açmak zorundasın’ der mi? Kaç adet ev, araba alım satımı yaparsan GV mükellefi sayılırsın? Ne kadar süre içinde bu alım satımlar yapıldığında mükellefiyet doğuyor? Konu hassas. Alım satımları inceleyen Maliye, sonradan cezalı vergi isteyebiliyor. Vergi mükellefiyeti oluştuğunda artık dükkan açıp, defter tutup, düzenli olarak beyanname de vermek gerekecek. Söz konusu sorular yargıda da değerlendirilmiş. Üç yılda beş araç alım satımı yapan vatandaş için Maliye vergi mükellefiyeti tesis etmiş, bunun üzerine vatandaş konuyu yargıya taşımış, yargılama sonucunda bu araç alım satım işlemleri ‘ticari faaliyet’ sayılmamış. Nedeni de; alım satımlarda hem ‘devamlılık ve süreklilik’ görülmemiş, hem ‘kazanç elde etme amacı’ görülmemiş. Yargı kararında “Kâr amacı güdülerek bu satışlardan kâr edildiği yönünde somut bir tespitin bulunmadığı da” ayrıca belirtilmiş. (Danıştay 4. Daire E. 2012/5419, Tarih 27.10.2015) KONUT SATIŞI KRİTERLERİ Araç için yaşanan tereddüt, konut ve işyeri gibi mülk satışlarında da yaşanmakta. Yine yargı kararlarından konuya bakalım. 5 adet taşınmaz alıp aynı yıl içinde satan vatandaşa Maliye’den cezalı vergi kesilip ‘vergi mükellefiyeti’ tesis edilince konu yargıya taşınmış yine vatandaş haklı görülmüş. Vatandaşın yaptığı alım satım ‘ticari faaliyet’ olarak görülmemiş. Gayrimenkul alım satımının ticari faaliyet sayılabilmesi için “ticari amaçla yapılması ve bu muamelelerin devamlılık arz etmesi gerekmekte olduğu” bunun saptanmasının ise “işin niteliği, özellikleri, organizasyonuyla muamelelerin sayısal çokluğu dikkate alınarak yapılabilecektir” denilmiş. “Yalnızca sayıca çokluğun alım satım işlemine ticari mahiyet kazandırmayacağını, bunun yanında işlemin kazanç elde etme gayesiyle bir organizasyon dâhilinde yapılmış olması gerektiği” belirtilmiş. ( Danıştay 4. Daire E. 2011/9055, Tarih 17.2.2014 ) Araç satışında olsun, mülk satışında olsun, yargı kararlarında aynı konu vurgulanıyor. Vatandaşın yaptığı alım satım işlemlerinde devamlılık, süreklilik ve kazanç elde etme amacı görülmediğinden alım satım işlemleri ticari kazanç olarak değerlendirilmemiş. Maliye ise; alım satım işlem sayısı arttıkça, ‘ticari kazanç’ olarak görüp vergi almak istemiş. Yasal düzenleme yapıldığında bu ihtilaflar son bulacaktır. Gelir Vergisi Yasası’nda ne kadar sürede kaç adet aracın veya taşınmazın satılmasının ticari faaliyet sayılıp vergilendirileceği konusu somut olarak belirtildiğinde tereddütler ortadan kalkacaktır. VERGİ BARIŞI İMKÂNI DA VAR ŞAHSINA ait evini, arabasını satıp kazanç elde edenler için vergi barışı imkânı da var. “Mahkemeye gittiğimde davada güçlü olmam da önemli değil, barış imzalayayım, geçmiş beş yıl benden sorulmasın da” denilebilir. Böyle bir tercihle de vergi incelemesi riski tamamen ortadan kaldırılabilir.“Peki ama benim vergi mükellefiyetim yok, hiç de olmadı nasıl barışacağım?” sorusu akla gelebilir. Ki vergi barışının gündeme geldiği temmuz ayından bugüne en çok aldığım sorulardan... Vergi barışından (Matrah artırımından) geçmiş 5 yılda vergiye tabi geliri olduğu halde hiç beyanname vermemiş olanlar da faydalanabiliyor. Gelirin türüne göre; asgari matrah üzerinden yüzde 20 vergi ödenerek vergi barışından yararlanma imkanı mevcut.  Yukarıda açıkladık... Taşınmaz alım satım işlem adeti arttığında Maliye’nin dikkatini çekebiliyor. Maliye bu işlemleri ‘ticari kazanç’ görüp devamlı mükellefiyet (defter tutma, düzenli beyanname verme) tesis edebiliyor. Peki, taşınmaz alım satım işlemi sayısı az olunca (tek bir adet de olsa, satıştan kazanç da elde edilmişse) vergisi yok mu? Yine var, ancak bu kez ‘değer artış kazancı’ olarak vergi isteniyor ve defter tutma gibi devamlı yükümlülükler söz konusu olmuyor. Mülkünü edinim tarihinden itibaren 5 yıl geçmeden satıp ‘Değer artış kazancı’ elde edenler, ertesi yıl mart ayında (istisna ve indirimleri de dikkate alarak) beyanname vererek yükümlülüklerini yerine getirmiş oluyorlar.",2024-10-15 11:06:12
Maliye’ye mi bankaya mı borçlanmalı,https://www.hurriyet.com.tr/yazarlar/ahmet-karabiyik/maliyeye-mi-bankaya-mi-borclanmali-40252449,"ESNAF, avukat, doktor gibi şahsen Gelir Vergisi (GV) ödeyen mükellefler için de, şirket olarak Kurumlar Vergisi (KV) ödeyen mükellefler için de vergi barışına başvuru süresi azaldı. Geçmiş beş yıl inceleme riskini kaldırmak için Maliye ile el sıkışmanın süresi bu ayın sonunda (31 Ekim) doluyor. Temmuz ayından itibaren gündemde olan Vergi Barışı için hemen her işletme konuyu kendisi açısından değerlendirmiştir. Vergi Barışına başvurulduğunda ne kadar vergi ödenecek, bunun hesabı yapılmıştır. Peki, barışma niyetinde olmasına rağmen barışın bedeli olan vergiyi ödemek için kasasında-bankasında nakiti olmayanlar ne yapacak? Sorunun cevabı belli. Taksitler için Maliye’nin uyguladığı katsayı oldukça uygun. (İki ayda bir ödeme yapılıyor; yani 6 Taksit-12 ay: 1.045, 9 Taksit-18 ay:1.083, 12 taksit- 24 ay: 1.105, 18 taksit-36 ay: 1.150)  Herhangi bir işletmenin matrah artırımı sonucu 10 bin lira ödeyeceğini varsayalım. Tablodan da anlaşılacağı üzere; vergi barışından kaynaklı ödenecek 10 bin lira vergi, bir yılda ödendiğinde her bir taksit 1.742 lira yapmakta (İki ayda bir ödemeli, 6 taksit toplamda: 10.450 lira). Aynı 10 bin lirayı bankadan kredi alıp Maliye’ye peşin ödenmek istendiğinde, bankaya ödenecek toplam geri ödeme ise yaklaşık 10.930 lira yapmakta. (2 ayda bir ödemeli aylık yüzde 1.24 faizle kullanılan ticari kredi ile hesaplanmıştır.) Dolayısıyla bankaya borçlanmayıp Maliye’ye borçlanıldığında 480 lira daha az para cepten çıkmış oluyor.10 bin lira üç yıla yayılarak Maliye’ye ödenmek istendiğinde ise her bir taksit 639 lira yapmakta (İki ayda bir ödemeli, 18 taksit toplamda: 11.500 lira). Aynı 10 bin lira, bankadan kredi alınıp Maliye’ye peşin ödenmek istendiğinde, bankaya ödenecek toplam geri ödeme ise 12.653 lira yapmakta. Maliye’ye borçlanma ile bankaya borçlanmanın finansman maliyeti arasında bu kez 1.153 lira fark oluşuyor. (Bankadan alınacak kredi için komisyon ve dosya masrafları gibi kalemler dikkate alınmamıştır. Kredi alınabilecek bankalar arasında faiz oranlarında küçük farklılıklar olsa da, Maliye’ye borçlanma sonucu oluşan maliyet her durumda bankaya borçlanmadan daha avantajlı olmakta.) Peşin ödeme için son tarih 30 Kasım 2016: Matrah artırımı sonucu ödenecek verginin, tek seferde ödenmesinin tercih edilmesi durumunda, 30 Kasım’a kadar ödemenin yapılması gerekiyor. Taksitle ödemede de ilk taksit için son gün 30 Kasım. Taksitler aksarsa barış bozulmuyor: Vergi Barışı (Matrah artırımı) taksitleri süresinde ödenmediğinde barış bozulmuyor ancak barışın maliyeti artıyor. Normalde vergiler zamanında ödenmediğinde aylık gecikme zammı oranı 1.40 iken, Vergi Barışı taksitlerinin (6, 9, 12 veya 18 taksit) gecikmesi durumunda aylık 2.80 gibi fahiş bir finansman yükü ile karşılaşılıyor. BORÇLARIN YAPILANDIRILMASINDA BARIŞ BOZULABİLİR6736 Sayılı Yasa’da (Vergi Barışı) yalnızca matrah artırımı konusu yok. Geçmişte ödeme süresi içerisinde ödenmemiş (kesinleşmiş) vergi ve cezalar için bu borçların yeniden yapılandırılması (gecikme zammı, gecikme faizi yerine daha düşük Yİ-ÜFE oranından) konusu da var. Yapılandırmadan yararlanacaklar için taksitlendirilen borçların aksaması durumunda anlaşma bozulabiliyor. (Yapılandırmada peşin ödeyenler için de yüzde 50 indirim imkanı olduğunu da ayrıca belirtelim.) İlk iki taksitin kesinlikle süresinde ödenmesi gerekiyor. Ayrıca her takvim yılında da en fazla iki taksit aksatılabiliyor. Aksatılabilecek bu iki taksitin de en geç son taksiti izleyen ayın sonuna kadar (gecikme zammı da hesaplanarak) ödenmesi gerekiyor. Aksi durumda yapılandırma bozuluyor ve gecikme zammı ve faizine (aylık 1,40) göre oldukça uygun belirlenmiş oranların yurtiçi üretici (Yİ-ÜFE) geçerliliği kalmıyor.",2024-10-15 11:06:14
‘Patron çıldırırsa’ vergisi var mı?,https://www.hurriyet.com.tr/yazarlar/ahmet-karabiyik/patron-cildirirsa-vergisi-var-mi-40246090,"İlkini birkaç ay önce okumuştum. “Patron, çalışanlarına şirketin hisselerini bedelsiz veriyor” şeklinde idi… Geçen hafta da “Patron, çalışanlarına 6 haftalık ‘ücretli’ doğum izni hakkı tanımış” şeklinde idi. İki olayın kahramanı da aynı patron. Hamdi Ulukaya. Şirketinin adı ise Chobani.  Son haberden başlayalım irdelemeye. Hamdi Ulukaya’nın kurduğu ABD merkezli yoğurt devi Chobani, çalışanlarına 6 haftalık ‘ücretli’ doğum izni hakkı tanımış. Hem anne hem de babanın faydalanabildiği bu hak, yalnızca doğum değil evlat edinme ve koruyucu ailelik durumlarını da kapsıyor. Yasal zorunluluk olmadan işverenin inisiyatifiyle hayata geçen bu uygulamayla Chobani, “En İyi İşveren” sertifikasına da layık görülmüş. Haberi okuyunca birçok kişi eminim “Bu uygulamanın Türkiye’deki karşılığı nedir?” sorusunu da sormuştur. Öncelikle şunu söyleyeyim; isteyen işveren tabii ki bu uygulamayı Türkiye’de kendi işyerinde uygulayabilir. Zaten Hamdi Ulukaya’da yasal zorunluluk olmadan kendi isteğiyle bu uygulamaya geçmiş... Peki, Türk İş Kanunu (İ.K.) anneye ve babaya ne kadar yasal olarak ücretli izin hakkı tanıyor? ANNEYE ÜCRETLİ İZİN İş Kanunu kadınların doğumdan önce sekiz ve doğumdan sonra sekiz olmak üzere toplamda 16 hafta çalıştırılmamasını şart koşuyor. (Md.74) Çoğul gebelik halinde doğumdan önce çalıştırılmayacak sekiz haftalık süreye iki hafta süre daha ekleniyor. Doktorun onayı ile kadın işçi isterse doğumdan önceki üç haftaya kadar işyerinde çalışabiliyor. Bu durumda, kadın işçinin çalıştığı süreler doğum sonrası sürelere ekleniyor. Çalışan anneler, çalışamadığı bu sürelere ilişkin SGK’dan ‘Geçici İş Göremezlik Ödeneği’ alabiliyor. (5510 Sayılı Kanun Md. 18) İş Kanunu’nda çalışan babaya da ‘ücretli’ izin hakkı var. Eşi doğum yapan işçiye, beş gün ücretli mazeret izni hakkı tanınmakta. (İ.K. Ek Md. 2) ANNEYE  ÜCRETSİZ İZİN İsteği halinde kadın işçiye, 16 haftalık sürenin tamamlanmasından sonra altı aya kadar ücretsiz izin de verilebiliyor. (İ.K. Md.74) Analık hâli izninin bitiminden itibaren çocuğunun bakımı ve yetiştirilmesi amacıyla ve çocuğun hayatta olması kaydıyla kadın işçilere (ve üç yaşını doldurmamış çocuğu evlat edinen kadın veya erkek işçilere) istekleri hâlinde birinci doğumda altmış gün, ikinci doğumda yüz yirmi gün, sonraki doğumlarda ise yüz seksen gün süreyle haftalık çalışma süresinin yarısı kadar ücretsiz izin veriliyor. Çoğul doğum hâlinde bu sürelere otuzar gün ekleniyor. Çocuğun engelli doğması hâlinde bu süre üç yüz altmış güne çıkıyor. YARIM GÜN ÇALIŞMA Yukarıda saydığımız izinlerin bitiminden sonra çocuk ilköğretim çağına gelinceye kadar da yarım gün çalışma hakkı söz konusu. Çocuğun, mecburi ilköğretim çağının başladığı tarihi takip eden ay başına kadar ebeveynlerden biri, kısmi süreli (yaygın kullanımıyla; part time) çalışma talebinde de bulunabiliyor. Bu talep; işveren tarafından karşılanmak zorunda ve geçerli fesih nedeni de sayılamıyor. Ebeveynlerden birinin çalışmaması hâlinde, çalışan eş kısmi süreli çalışma talebinde bulunamıyor. (İ.K.Md. 13) Hangi sektör veya işlerde kısmi çalışma yapılabileceği henüz belirlenmediğinden uygulamayı şekillendirecek yönetmelikle konu netleşecektir.  Şimdi, çalışanlara dağıtılacak ‘bedelsiz şirket hisseleri’ konusuna bakalım... Patron Hamdi Ulukaya, şirket hisselerinin yüzde 10’nu çalışanlara bedelsiz vermeye karar vermiş... 4 milyar dolarlık piyasa değeri bulunan Chobani şirketi, yoğurt piyasasında yaklaşık yüzde 20 pazar payına sahipmiş. Chobani şirketi; mevcut pazar payındaki büyümeye bağlı olarak 2 bin işçiye hisse aktarımı planlıyor. Beyaz yakalı üst yöneticiler için büyüme hedefleri ön koşul iken, mavi yakalı çalışanlarının ise herhangi bir büyüme hedefi ön koşul olarak belirlenmemiş. Peki, bu uygulamanın Türkiye’deki karşılığı ne? İş Kanunu açısından herhangi bir engel yok tabii ki. Vergi mevzuatı ise; çalışana verilecek bedelsiz hisse senetini engellemiyor ama bu işlemi ücret gibi görüp hisse değeri üzerinden vergi alınmasını öngörüyor. (Gelir Vergisi Kanunu Md.61) İşverenler; çalışanlarına nakten yaptığı ödemeler için nasıl üzerinden vergi hesaplıyorsa, nakit olmayan diğer kıymetleri çalışanlarına bedelsiz verdiğinde de üzerinden vergi hesaplamak zorunda.",2024-10-15 11:06:17
BES katkısı ödemek zorunda mıyım?,https://www.hurriyet.com.tr/yazarlar/ahmet-karabiyik/bes-katkisi-odemek-zorunda-miyim-40239828,"Sohbetin ilerleyen dakikalarında, Cüneyt Özdemir sanatçı konuğuna soruyor: “En çok hangi şarkıları istek alıyorsunuz, bize söyler misiniz? “Cevaben “Zorunda mıyım?” diyor konuk sanatçı... Gelen cevabın şaşkınlığıyla “Hayır canım zorunda değilsiniz, mümkünse…” diyerek afallıyor Cüneyt Özdemir. Araba kullanırken; radyodan dinlemiştim bu eşine az rastlanacak diyaloğu... Dilber Ay, “Zorunda mıyım adlı şarkıyı istiyorlar en çok” demek istemişken, Cüneyt Özdemir ise  “Zorunda mıyım” cevabını “Söylemiyorum işte, zorunda mıyım?” şeklinde algılamıştı... Ki çok geçmeden Cüneyt Özdemir de durumu fark edip kendisi de kahkahayı patlatmıştı....Üzerinden 4-5 yıl geçtikten sonra nereden mi hatırladım bu diyaloğu? Birçok işverenden aynı sözü işitiyorum ben de… Üstelik şarkı sözü olarak da değil, kelimenin tam anlamıyla “zorunda mıyım?”  diyor işverenler. ‘Çalışanımın maaşından Bireysel Emeklilik Sistemi (BES) katkısı ödemek zorunda mıyım?’ diyorlar...”2017’den itibaren evet zorundasınız” diye cevaplıyorum ben de... Patronlar zorunlu olarak BES katkı payı kesmek zorundalar ama bu zorunluluğunun işverene bir maliyeti yok… Çalışanlarının net ücret hak edişlerinden kesecekler. BES katkısını; çalışanın net maaşından kesip, emeklilik şirketinin hesabına yatıracaklar. Aracılık yapacaklar yani… 45 yaşın altındaki çalışanların maaşından kesilecek prim 49,41 liradan az olamayacak. Bireysel Emeklilik Sisteminin diğer koşullarına da işveren ve çalışan açısından birlikte göz atalım...İŞVEREN AÇISINDAN BESÖdeme Tutarı: Çalışanlardan en düşük 49,41 lira, en yüksek ise 321,16 lira maaşlardan kesilip işveren tarafından emeklilik şirketine ödenecek.  Yüzde üçlük kesinti, çalışanın sigorta primine esas kazancı (SPEK) üzerinden hesaplanacak. Brüt ücretin yüzde üçü de denilebilir. Güncel de, asgari ücretli için (1.647 liranın yüzde 3’ü) 49,41 liraya denk geliyor. 5.000 lira brüt ücretli için 150 liraya denk gelen kesinti, en fazla 322,16 lira olabilecek. (SPEK tavanı güncelde 10.705,50 lira olduğundan, ücretleri bu tutarın üzerinde olanlar için en fazla 321,16 lira kesilebilecek.)Yüzde üç oranını iki katına kadar artırmaya, yüzde bire kadar azaltmaya veya katkı payına maktu limit getirmeye Bakanlar Kurulu yetkili.Ödeme zamanı: İşverenler; BES kesinti tutarını, ücretinin ödeme gününü takip eden iş günü emeklilik şirketine aktaracak. Süresinde aktarmayan veya hiç prim aktarmayan işveren, çalışanın birikiminde oluşacak parasal kayıptan sorumlu hale geliyor.Denetim ve yaptırım: İşverenler yükümlülükleri bakımından Çalışma ve Sosyal Güvenlik Bakanlığı tarafından denetlenecek. İşverenin düzenlemelere uymaması halinde, her bir ihlal için 100 lira idari para cezası öngörülüyor. İşveren isterse ek katkı yapabilir: İşverenler isterse çalışanların BES sözleşmelerine kendileri bedelini ödeyerek de ek katkı yapabilirler. İşverenler çalışanın brüt maaşının yüzde 15’i ve yıllık olarak asgari ücretin brüt tutarına kadar yaptıkları BES katkı paylarını gider olarak da kaydedebiliyorlar. ÇALIŞAN AÇISINDAN BESDaha yüksek prim ödenmesi: Çalışan, kendi isteğiyle maaşından yüzde 3’ü aşan oranda BES kesintisi yapılmasını da işvereninden isteyebilecek.  Çalışanın cayma hakkı: İki ay içinde çalışanın BES’ten çıkma hakkı var. Çalışan, emeklilik planına dahil olduğunun kendisine bildirildiği tarihi müteakip iki ay içinde sözleşmeden cayabilir. Cayma halinde; ödenen katkı payları, varsa hesabında bulunan yatırım gelirleri ile birlikte on işgünü içinde çalışana iade edilecek.İşyeri değişikliğinde yapılacaklar: Emeklilik sözleşmesi bulunan çalışanın işyerinin değişmesi halinde, yeni işyerinde bir emeklilik planı var ise çalışanın birikimi ve sistemde kazandığı emekliliğe esas süresi yeni işyerindeki emeklilik sözleşmesine aktarılacak. Yeni işyerinde emeklilik planının bulunmaması halinde çalışan, talep ederse önceki işyerinde düzenlenmiş sözleşme kapsamında katkı payı ödemeye devam edebilir, talep etmezse bu madde kapsamındaki emeklilik sözleşmesi sonlandırılır. Çalışan bu yöndeki talebini, işyeri değişikliğini izleyen ayın sonuna kadar emeklilik şirketine bildirmesi gerekecek. BES işletim masrafı: Emeklilik şirketlerince fon işletim gideri kesintisi dışında başka bir kesinti yapılamayacak.  1.000 Lira ve yüzde 25 devlet desteği hakkı: Çalışan adına bireysel emeklilik hesabına ödenen katkı paylarına yüzde 25 Devlet katkısı sağlanıyor. Çalışanın cayma hakkını kullanmaması halinde, sisteme girişte bir defaya mahsus olmak üzere, Devlet katkısı hak etme ve ödeme koşuluna tabi olmak kaydıyla, bin Türk lirası tutarında ilave Devlet katkısı da sağlanıyor.Devlet katkısına hak kazanma oranları: 3-6 yıl sistemde kalanlar yüzde 15, 6-10 yıla kadar kalanlar yüzde 35, 10 yıldan uzun kalanlar yüzde 60, emekli olanlar ise yüzde 100 devlet katkısı alabiliyor. Cayma hakkı kullanıldığında veya üç yıldan önce sistemden çıkıldığında devlet katkısına hak kazanılamıyor. Emeklilik hakkı: Bireysel emeklilik sisteminde en az 10 yıl süreyle kalan ve 56 yaşını doldurmuş olanlar emekli olma hakkını elde edebiliyor. Çalışanların tasarruf oranını artırmayı amaçlayan zorunlu BES’e ilişkin yasal düzenleme 25 Ağustos 2016 tarihinde Resmi Gazete’de (6740  Sayılı Kanun) yayımlanmıştı. 2017’den itibaren hayata geçecek olan ‘Zorunlu BES’ için ‘işyerleri arasında bir sınıflandırma yapılıp yapılmayacağı’ (en az kaç çalışanı olan işyerlerinin zorunlu BES kapsamında olduğu) gibi konular da uygulamaya yönelik düzenlemelerin yapılmasıyla netlik kazanacaktır.",2024-10-15 11:06:20
Defterini gizleyene hapis cezası,https://www.hurriyet.com.tr/yazarlar/ahmet-karabiyik/defterini-gizleyene-hapis-cezasi-40233538,"’Aksi durumda ağır cezaları var. Peki ne kadar süre saklayacaksın? Beş yıl. Evet, beş yıllık saklama süresini hemen her işletmeci bilir, doğru. Ancak bu beş yıl vergi yasasının kuralı. (Vergi Usul Kanunu-VUK, Madde 253.) Peki diğer yasalar. Yani; Türk Ticaret Kanunu (TTK) ve Sosyal Sigortalar Mevzuatı... İşletmeciler, yalnız vergi yasalarını değil diğer yasaları da dikkate almak zorunda. Nitekim TTK’ya (Md. 82) göre de, Sosyal Sigortalar ve Genel Sağlık Sigortası Kanunu’na (Md. 86) göre de saklama süresi beş yıl değil, 10 yıl. Dolayısıyla defter belgesini nasıl olsa beş yıl geçti diye imha edenler, TTK ve Sosyal Sigortalar mevzuatı açısından büyük bir risk alır. YAPTIRIMI NE?- VUK hapis cezası öngörüyor. En ağır yaptırım vergi de. 18 aydan 3 yıla kadar hapis cezası öngörülüyor. Maliye’ye defterini ibraz etmemek ‘gizleme’ sayılıyor ve ‘Kaçakçılık suçu’ kapsamına dahil olduğundan hapis cezası öngörülüyor.(VUK Md. 359/a) - TTK’ya göre cezaTutulmakla veya muhafaza edilmekle yükümlü olunan defter, kayıt ve belgeleri denetime yetkili olanlarca istenmesine rağmen vermeyenler veya eksik verenler ya da denetim elemanlarının görevlerini yapmalarını engelleyenler, (fiilleri daha ağır cezayı gerektiren başka bir suç oluşturmadığı takdirde) 300 günden az olmamak üzere adli para cezasıyla cezalandırılır. (TTK Md. 562)- Sigorta mevzuatında cezaİşverenler; işyeri defter, kayıt ve belgelerini ilgili olduğu yılı takip eden yıl başından başlamak üzere on yıl süreyle, saklamak ve Kurumun denetim ve kontrol ile görevlendirilen memurlarınca istenilmesi halinde onbeş gün içinde ibraz etmek zorundalar. (5510 Sayılı Kanun, Md. 86) Kurumca yapılan yazılı ihtara rağmen onbeş gün içinde mücbir sebep olmaksızın ibraz yükümlülüğünü tam olarak yerine getirmeyenlere;1-) Bilanço esasına göre defter tutmakla yükümlü olanlar için, aylık asgari ücretin 12 katı tutarında,2-) Diğer defterleri tutmakla yükümlü olanlar için, aylık asgari ücretin altı katı tutarında,3-) Defter tutmakla yükümlü değil iseler, asgari ücretin üç katı tutarında, cezalar öngörülmekte. (5510 Sayılı Kanun, Md. 102) - Vergi barışından sonra defter saklama “Geçmiş beş yıl için matrah artırımı yaptım. Artık 2011’den, 2015’e kadar vergi (incelenme) riskim kalmadı. Defterlerimi saklamak zorunda mıyım?” Bu şekilde sorular alıyoruz. Matrah artırımı yapıp geçmiş beş yıl için ( vergi incelemesi açısından) rahatlayanlar yanılmasın. Defter ve belge saklama yükümlülükleri devam ediyor. Vergi incelemesi riskinin kalkması, defter ve belgelerin saklama ve ibraz yükümlülüklerini kaldırmıyor. (6736 Sayılı Yasa, Madde 5/4) Vergi yasalarına göre; İşletme hesabı esasına göre defter tutanlar için ‘İşletme Defteri’ , serbest meslek faaliyeti yürütenlerin ise ‘Serbest Meslek Kazanç Defteri’ zorunluluğu olduğunu da ayrıca belirmeliyim. Mükelleflerin yaptığı iş türüne göre; ilaveten, imalat defteri, kombine imalatta imalat defteri, bitim işleri defteri, damga resmi defteri, yabancı nakliyatta kurumların hasılat defteri, ambar defteri, çiftçi işletme defteri gibi defterlerin de VUK’a göre tutulması gerekebilmektedir. (VUK Md. 197 ila 213)Elektronik ortamda defter tutmaya zorunlu olan işletmeler için, defterlerin saklama koşullarını da bir başka yazımızda ayrıca ele alıyor olacağız.",2024-10-15 11:06:22
Stok ve kasa affının koşulları,https://www.hurriyet.com.tr/yazarlar/ahmet-karabiyik/stok-ve-kasa-affinin-kosullari-40229262,"KAYITLARDA GÖRÜNMEYEN EMTİA, MAKİNE, DEMİRBAŞLAR Hangi işletmeler kayıt düzeltme işleminden yararlanabilir? Gelir ve kurumlar vergisi mükellefleri (adi, kollektif ve adi komandit şirketler dâhil) yararlanabiliyor. Mükellefler, işletmelerinde mevcut olduğu hâlde kayıtlarında yer almayan emtia, makine, teçhizat ve demirbaşları defterlerine kaydedip uyumsuzlukları giderebilecek. İşletmeler söz konusu kıymetleri, kendilerince veya bağlı oldukları meslek kuruluşunca tespit edilecek rayiç bedel ile ve bir envanter listesi ile vergi dairelerine 30 Kasım’a kadar bildirmeleri gerekiyor. Bildirime dahil edilen kıymetler için amortisman ayrılamıyor.Emtia, makine veya demirbaşın muhasebe kaydı nasıl yapılacak? Bilanço esasına göre defter tutan mükellefler, aktiflerine kaydettikleri emtia için ayrı, makine, teçhizat ve demirbaşlar için ayrı olmak üzere özel karşılık hesabı açacaklar. Emtia için ayrılan karşılık, ortaklara dağıtılması veya işletmenin tasfiye edilmesi hâlinde sermayenin unsuru sayılacak ve vergilendirilmeyecek. İşletme hesabı esasına göre defter tutan mükellefler ise söz konusu emtiayı defterlerinin gider kısmına satın alınan mal olarak kaydedecekler.Beyan üzerinden ne kadar KDV ödenecek?  Beyan edilen; genel orana (yüzde 18) tabi makine, teçhizat, demirbaş ve emtiaların bedeli üzerinden yüzde 10 oranı, indirimli orana (yüzde 1, yüzde 8) tabi diğer kıymetlerin bedeli üzerinden tabi olduğu oranların yarısı esas alınarak KDV hesaplanacak. Hesaplanan KDV ayrı bir beyanname ile sorumlu sıfatıyla beyan edilerek, beyanname verme süresi içinde ödenebilecek. Makine, teçhizat ve demirbaşlar üzerinden ödenen bu vergi, hesaplanan KDV’den indirilemiyor. Emtia üzerinden ödenen vergi ise genel esaslara göre indirilebiliyor. Belgesiz olarak kayda alınan emtia, makine, teçhizat ve demirbaşlar için KDV Kanunu’nda (Md.9/2) öngörülen cezalı vergi de, vergi barışından yararlanan mükelleflerden artık istenemeyecek. Kayıtlara alınan kıymetler satılınca satış değeri ne olacak? Maliye’ye bildirilen kıymetler satıldığında satış bedeli, bunların deftere kaydedilen değerinden düşük olamayacak. Faturasız kayda alınan emtia veya makine için sonradan ceza kesilir mi? Yasada açıkça ‘geçmişe yönelik vergi cezası uygulanmaz’ denilmekte. KAYITLARDA YER ALDIĞI  HÂLDE İŞLETMEDE BULUNMAYAN MALLAR Hangi işletmeler kayıt düzeltme işleminden yararlanabilir? Gelir ve kurumlar vergisi mükellefleri yararlanabiliyor. Mükellefler, kayıtlarında yer varken işletmelerinde olmayan emtiaları, 30 Kasım’a kadar, aynı türden emtialara ilişkin cari yıl kayıtlarına göre tespit edilen brüt kâr oranına göre fatura düzenleyerek ve vergisel yükümlülüklerini yerine getirip kayıt ve beyanlarına intikal ettirebilecekler. Brüt kâr oranının cari yıl kayıtlarına göre tespit edilemediği hallerde, mükellefin bağlı olduğu meslek odalarının belirleyeceği oranlar esas alınacak.Faturanın düzenlenmesinden doğan KDV ne zaman ödenecek? Ödenmesi gereken KDV; ilk taksiti beyanname verme süresi içinde, izleyen taksitler beyanname verme süresini takip eden ikinci ve dördüncü ayda olmak üzere üç eşit taksitte ödenecek.Eczanelerde fiziken bulunmayan stoklar nasıl düzeltilebilir? Eczaneler, stoklarında kaydi olarak yer aldığı halde fiilen bulunmayan ilaçları, 30 Kasım’a kadar maliyet bedeli üzerinden fatura düzenlemek suretiyle kayıtlarından çıkarabilirler. Kayıtlardan çıkarılan ilaçların maliyet bedeli üzerinden yüzde 4 oranında hesaplanan KDV ayrı bir beyanname ile beyan edilerek beyanname verme süresi içinde ödenecek. Ödenen bu vergi, hesaplanan KDV’den indirilemiyor, gelir ve kurumlar vergisi matrahının tespitinde de gider olarak dikkate alınamıyor.Stoklarda olmayan mal satılınca sonradan ceza kesilir mi? Yasada ‘geçmişe yönelik vergi cezası ve gecikme faizi uygulanmaz’ denilmekte. KAYITLARDA GÖRÜNEN AMA FİİLEN KASADA OLMAYAN PARALAR Hangi işletmeler kayıt düzeltme işleminden yararlanabilir? Bilanço esasına göre defter tutan kurumlar vergisi mükellefleri yararlanabiliyor. 31/12/2015 tarihi itibarıyla düzenledikleri bilançolarında görülmekle birlikte işletmelerinde bulunmayan kasa mevcutları ve işletmenin esas faaliyet konusu dışındaki işlemleri dolayısıyla (ödünç verme ve benzer nedenlerle ortaya çıkan) ortaklarından alacaklı bulunduğu tutarlar ile ortaklara borçlu bulunduğu tutarlar arasındaki net alacak tutarları ile bunlarla ilgili diğer hesaplarda yer alan işlemlerini 30 Kasım’a kadar vergi dairelerine beyan etmek suretiyle kayıtlarını düzeltebilecekler.Beyan edilen tutar üzerinden ne kadar vergi ödenecek? Beyan edilen tutarlar üzerinden yüzde 3 oranında hesaplanan vergi, beyanname verme süresi içinde ödenecek. Ödenecek vergi mahsup edilebilir mi? Ödenen vergiler, gelir veya kurumlar vergisinden mahsup edilmiyor; beyan edilen tutarlar ve ödenen vergiler, kurumlar vergisi matrahının tespitinde gider olarak kabul edilmiyor. Beyan edilen tutarlar nedeniyle ilave bir tarhiyat da söz konusu olmayacak.Bu beyanlar nedeniyle 2016 yılı geçici vergi beyannamelerinde düzeltme gerektiği takdirde, düzeltme işlemleri beyanname verme süresi içinde yapılabiliyor ve düzeltme işlemleri nedeniyle herhangi bir ceza veya faiz hesaplanması riski de oluşmuyor.",2024-10-15 11:06:24
"Esnaf, doktor, avukat nasıl barışır?",https://www.hurriyet.com.tr/yazarlar/ahmet-karabiyik/esnaf-doktor-avukat-nasil-barisir-40228708,"KURUMLAR Vergisi mükellefi olan şirketler için vergi barışını salı günkü yazımızda özetlemiştik. Kira geliri elde edenler ve gayrimenkul satışı kazancı elde edenler için vergi barışını ise dün ele almıştık. Bugün; şahsen kazanç elde eden Gelir Vergisi (GV) mükellefleri (Basit usulde faaliyet gösteren, işletme hesabı ve bilanço esasına göre defter tutanlar) ve serbest meslek kazancı elde eden GV mükellefleri için vergi barışının koşullarına göz atalım... 1-Hangi dönemler için vergi barışı sağlanabilir?  2011, 2012, 2013, 2014 ve 2015’de elde edilen kazançlar için matrah artırımı-vergi artırımı imkânı mevcut. Mükellefler, geçmiş beş yılın tümü için de, bazı yıllar için de vergi barışından yararlanabilirler.  2-Barış sonrası vergi incelemesi yapılmayacak mı? Matrah arttırımı-vergi arttırımı yapılan yıllar için Maliye vergi incelemesi yapmayacak. Artırımda bulunulmayan yıllar veya dönemler için Maliye’nin vergi incelemesi yapma hakkı devam ediyor.  3-Doktor, avukat gibi serbest meslek kazançları elde edenler ne kadar ödeme yapacak?  Bilanço usulüne göre defter tutanlar ile serbest meslek kazancı elde edenler için matrah artırım tutar ve oranları aynı. (Tablo 1)   Örneğin; 2015 yılı için vergi incelemesi riskinden kurtulmak isteyenler, daha önce beyan ettikleri GV matrahını, yüzde 15 oranında arttıracak (Artırılan matrah 18.970 TL’nin altı olamıyor), bunun da yüzde 20’sini ödeyecekler. (Artırımda bulunulan yıla ait yıllık beyannameler yasal süresinde verilmiş ve tahakkuk eden vergiler de süresinde ödenmişse yüzde 15’i ödenecek.)  4-İşletme hesabı esasına göre defter tutanlarda vergi barışının koşulları nedir?  İşletme hesabı esasına göre defter tutanlar için en az artırılacak matrah tutarları Tablo-1’de yer almakta. Örneğin; 2015 yılı için matrah artırımı tutarı 12.650 TL’nin altında olamıyor.  5-Basit usulde vergi mükellefiyeti olanlarda vergi barışının koşulları nedir?  Geliri basit usulde tespit edilen ticari kazanç sahipleri için en az artırılacak matrah tutarları da Tablo-1’de yer almakta. 2015 yılı için, en az artırılacak matrah tutarı 1.897 TL’nin altı olamıyor. 6-Daha önce incelenmiş dönemler (yıllar) için matrah arttırımı yapılabilir mi? Daha önce vergi incelemesi yapılmış dönem/dönemler için de, mükellefler matrah arttırımı yaparak inceleme riskini tamamen ortadan kaldırabilir. 7-Halihazırda vergi incelemesi devam eden dönemler için vergi barışı nasıl uygulanacak?  Başlanılan vergi incelemesi; 30 Eylül’e kadar sonuçlandırılamaması halinde bu işlemlere devam edilmeyecek. Dolayısıyla sonuçlanamayan vergi incelemeleri için mükellefe (vergi barışından yararlanıp matrah-vergi artırımı yaptığında) herhangi bir ceza kesilmeyecek.  Matrah-vergi artırımı yapmayan işletmeler için tabiki incelemenin 30 Eylül’e kadar sonuçlanıp sonuçlanmaması önem arz etmiyor. Barış imzalamayan söz konusu işletmeler için 30 Eylül’den sonraki bir tarihte de Maliye incelemeyi sonuçlandırıp cezai işlem uygulayabilir. 8-Hangi mükellefler vergi barışından yararlanamaz?  Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” yararlanamıyor.  Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah veya vergi arttırımı hükümlerinden yararlanabiliyor. 9-Geçmiş yıl zararları 2016 ve ilerleyen yıllarda mahsup edilebilecek mi?  Matrah arttırımında bulunulan yıllara ait zararların yarısı, 2016 ve sonraki yılların karlarından mahsup edilemiyor. 10-KDV için de vergi barışından faydalanabilir mi? Mükellefler Tablo-2’de yer alan oranlarda geçmiş beyannamelerinde yer alan (hesaplanan) KDV’lerini artırdıklarında vergi barışı hükümlerinden yararlanabilirler. KDV mükelleflerinin, artırıma esas alınan ilgili yılın vergilendirme dönemlerinin tamamı için artırımda bulunmaları zorunlu. Muhtasar Beyanname ile beyan edilmesi gereken ücret GV Stopajı için de vergi barışından Tablo 3’de yer alan oranlarda arttırım yapılarak vergi barışı hükümlerinden yararlanmak mümkün.   11-Hiç beyanname verilmemişse yine de yararlanılabiliyor mu?  Beyanname verilen dönemler için beyannameler üzerindeki matrahlara ilave artırım yapılabiliyor. Hiç beyanname verilmemişse veya bazı dönemlerde beyanname verilmemişse de vergi barışı hükümlerinden yine yararlanmak mümkün.  Süresinde verilmeyen beyannameler için usulsüzlük veya özel usulsüzlük cezaları da uygulanmıyor. 12-Matrah artırımından sonra defter belgeler saklanmaya devam edilecek mi?  Matrah artırımı, defter ve belgelerin saklama ve ibraz mecburiyetini ortadan kaldırmıyor. 13-Vergi barışı için en son ne zaman başvurabilirim?  31 Ekim 2016 tarihine kadar Maliye’ye başvurulabilecek. ‘Stok ve kasa affından’ yararlanmak isteyen mükellefler için son başvuru tarihinin 30 Kasım, ‘varlık barışından’ yararlanmak isteyen kişiler için son başvuru tarihinin 31 Aralık olduğunu da ayrıca belirtelim. 14-Matrah artırımı başvurusundan sonra ödemeler ne zaman yapılacak?  Matrah ve vergi artırımında hesaplanan gelir, kurumlar ve katma değer vergisi ile gelir ve kurumlar vergisi tevkifat tutarları, 30 Kasım 2016 tarihine kadar peşin ödenebileceği gibi 6, 9, 12 ve 18 eşit taksitle de ödenebilecek. Bu vergilerin taksitlerinin süresinde ödenmemesi halinde, ödenmeyen tutarlar normal gecikme zammının bir kat fazlası oranında (aylık yüzde 1.40 yerine, yüzde 2.80) uygulanarak takip ve tahsil edilecek. YARIN: İşletmeler için stok ve kasa affının koşulları",2024-10-15 11:06:26
"Mülkünü satan, kiralayan nasıl barışır?",https://www.hurriyet.com.tr/yazarlar/ahmet-karabiyik/mulkunu-satan-kiralayan-nasil-barisir-40228088,"2008’de, kiraların bankadan ödenmesinin zorunlu hale gelmesiyle Maliye’nin radarı güçlendi. (2008’den itibaren tüm işyeri kiraları ve ‘500 TL üstü konut kiralarının’ bankadan veya PTT’den ödenmesi zorunlu hale geldi.) Öncesinde beyanname vermemesine rağmen; radara takılıp cezalı vergi ödemek istemeyenlerin de katılımıyla birlikte, beyanname veren sayısı (2008’de 1 milyonu bulmazken) 1.5 milyonu geçti. Peki, bütün bu önlemlere rağmen kira gelirini hala beyan etmeyen yok mu? Veya kira gelirini eksik beyan eden yok mu? Ayrıca mülkünü satarak kazanç elde edip Maliye’ye beyan etmeyenler de var. İşte bu kişiler için Maliye ile barış imkânı doğdu. Geçmişte elde ettiği kira gelirini veya gayrimenkul satış kazancını beyan etmeyenler vergi barışı imzalayarak, düşük bir bedel ödeyerek, vergi inceleme riskinden kurtulabilecekler. Maliye’de bu işten kazançlı çıkacak… Hem inceleme yapmaksızın geçmiş dönemlere ilişkin gelir elde edecek, hem de mevcut denetim yükünü hafifletip 2016 ve sonrası dönemler için etkinlik sağlayacak. Mülk sahiplerinin vergi barışı hakkında merak ettiği soruların cevaplarına birlikte göz atalım...  1-Hiç kira geliri beyan etmedim ne kadar ödeme yapmam lazım?  2011 için: 560 TL, 2012 için: 593 TL, 2013 için: 630 TL, 2014 için: 670 TL, 2015 için: 759 TL ödendiğinde geçmiş beş yılın vergisi sorulmayacak. Vergi barışından yararlanan mülk sahipleri, kira geliri nedeniyle bir vergi incelemesi yaşamayacak. (İlgili yıllarda kira gelirinden dolayı beyanname verme sınırını –istisna- aşmayanlar için zaten vergi riski yok. Örneğin 2015 için ‘Yıllık 3.600 TL’yi aşmayan konut kira geliri elde edenlerin’ beyanname verme zorunlulukları yoktu. 2015 için İşyeri kiralarında ise yıllık brüt 29.000 TL’yi aşmayan kira geliri için beyanname verme zorunluluğu yoktu.)  2-Kira gelirini düşük beyan edenler de faydalanabiliyor mu?  Evet faydalanabiliyor. Kira gelirini düşük beyan edenler, Tablo 1’de yer alan oranda matrah artırımında bulunarak ilgili yıl veya yıllar için vergi incelemesine muhatap olmayacaklar. Örneğin 2015’de aylık 1.500 TL kira geliri elde edilmişken, aylık 1.000 TL kira geliri (düşük) beyan edilmişse vergi barışından matrah artırımı yoluyla yararlanılabilir. 3-2014’de ev almış 2015’de satmıştım ama beyanname vermemiştim ne kadar ödersem bunun vergisi sorulmaz?  2015’de evin satışından ne kadar kazanç edilmiş olursa olsun 2.530 TL ödendiğinde vergi incelemesi riski kalkıyor. Daha önceki yıllar için vergi barışından faydalanmak isteyenler ise, 2011 için: 1.900 TL, 2012 için: 1.978 TL, 2013 için: 2.098 TL, 2014 için: 2.232 TL, ödendiğinde geçmiş beş yılın vergisi kendilerinden sorulmayacak. (Gelir Vergisi Yasası’na göre; gayrimenkulünü, edinim tarihinden beş tam yıl geçtikten sonra satıp kazanç elde edenler için vergi olmadığından bu kişilerin vergi barışına ihtiyaçları zaten yok.)  4-Daha önce incelenmiş dönemler (yıllar) için matrah arttırımı yapılabilir mi?  Daha önce vergi incelemesi yapılmış dönem/dönemler için de, matrah artırımı yapıldığında inceleme riski tamamen ortadan kaldırılabiliyor. 5-Halihazırda vergi incelemesi devam eden dönemler için vergi barışı nasıl uygulanacak? Başlanılan vergi incelemesi; 30 Eylül’e kadar sonuçlandırılamaması halinde bu işlemlere devam edilmeyecek. Dolayısıyla sonuçlanamayan vergi incelemeleri için mükellefe (vergi barışından yararlanıp matrah-vergi artırımı yaptığında) herhangi bir ceza kesilemeyecek. Matrah-vergi artırımı yapmayan kişiler için tabiki incelemenin 30 Eylül’e kadar sonuçlanıp sonuçlanmaması önem arz etmiyor. Barış imzalamayan söz konusu kişiler için 30 Eylül’den sonraki bir tarihte de Maliye incelemeyi sonuçlandırıp cezai işlem uygulayabilir. 6-Vergi barışı için en son ne zaman başvurabilirim?  31 Ekim 2016 tarihine kadar Maliye’ye başvurulabilecek.  7-Matrah artırımı başvurusundan sonra ödemeler ne zaman yapılacak?  Matrah ve vergi artırımında hesaplanan gelir, kurumlar ve katma değer vergisi ile gelir ve kurumlar vergisi tevkifat tutarları, 30 Kasım 2016 tarihine kadar peşin ödenebileceği gibi 6, 9, 12 ve 18 eşit taksitle de ödenebilecek. Bu vergilerin taksitlerinin süresinde ödenmemesi halinde, ödenmeyen tutarlar normal gecikme zammının bir kat fazlası oranında (aylık yüzde 1.40 yerine, yüzde 2.80) uygulanarak takip ve tahsil edilecek. YARIN: Esnaf, şahıs işletmeleri ve serbest meslek kazancı elde edenler için vergi barışının koşulları.",2024-10-15 11:06:28
'Vergi Barışı'ndan kim nasıl faydalanır,https://www.hurriyet.com.tr/yazarlar/ahmet-karabiyik/vergi-barisindan-kim-nasil-faydalanir-40227209,"VERGİ barışı yasa teklifi olarak Meclis’te iken, kesinleşmemiş haline temmuz ve ağustos aylarındaki yazılarımda değinmiştim. 19 Ağustos’da vergi barışının Resmi Gazete’de yayımlanmasının ardından Maliye Bakanlığı; uygulamaya yönelik tebliğ ve rehber de yayımladı. Dokuz günlük Kurban Bayramı tatilinin ardından başvuru için süre de azaldı. Maliye ile vergi barışı imzalamak isteyen şahıs veya şirketlerin son başvuru tarihi 31 Ekim olduğundan son günlere kalmadan bir an önce başvuru yapmalarında yarar var. ‘Stok ve kasa affından’ yararlanmak isteyen mükellefler için son başvuru tarihinin 30 Kasım, ‘varlık barışından’ yararlanmak isteyen kişiler için son başvuru tarihinin 31 Aralık olduğunu da ayrıca belirtelim.  Yazı dizisi olarak bugünden itibaren dört gün boyunca vergi barışının merak edilen yönlerini sizlerden gelen soruları da cevaplayarak inceleyeceğiz. Bugün şirketler için vergi barışının koşulları... Vergi inceleme riskinden kurtulmak isteyen şirketler vergi barışından fazla bir bedel ödemeden bu imkandan yararlanabilecek. 1. Hangi yıllar için vergi barışından yararlanmak mümkün? Hali hazırda vergi incelemesi yapılabilecek dönemler belli. Geçmiş beş yıl. 2011, 2012, 2013, 2014 ve 2015. Kazançlarını Kurumlar Vergisi (KV) adıyla beyan eden şirketler, geçmiş beş yıla ait inceleme riskinden kurtulabilecekler. 2.Vergi incelemesi yapılmayacak mı? Matrah arttırımı - vergi arttırımı yapılan yıllar için Maliye vergi incelemesi yapmayacak. Artırımda bulunulmayan yıllar veya dönemler için Maliye’nin vergi incelemesi yapma hakkı devam ediyor. 3. Daha önce incelenmiş dönemler (yıllar) için matrah arttırımı yapılabilir mi? Daha önce vergi incelemesi yapılmış dönem/dönemler için de, mükellefler matrah arttırımı yaparak inceleme riskini tamamen ortadan kaldırabilir. 4. Hali hazırda vergi incelemesi devam eden dönemler için vergi barışı nasıl uygulanacak? Başlanılan vergi incelemesi; 30 Eylül’e kadar sonuçlandırılamaması halinde bu işlemlere devam edilmeyecek. Dolayısıyla sonuçlanamayan vergi incelemeleri için mükellefe (vergi barışından yararlanıp matrah-vergi artırımı yaptığında) herhangi bir ceza kesilemeyecek.  Matrah-vergi artırımı yapmayan şirketler için tabi ki incelemenin 30 Eylül’e kadar sonuçlanıp sonuçlanmaması önem arz etmiyor. Barış imzalamayan söz konusu şirketler için 30 Eylül’den sonraki bir tarihte de Maliye incelemeyi sonuçlandırıp cezai işlem uygulayabilir. 5. Hangi mükellefler vergi barışından yararlanamaz? Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” yararlanamıyor. Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah veya vergi arttırımı hükümlerinden yararlanabiliyor. 6. Hangi yıl için ne kadar matrah arttırılması gerekiyor? Örneğin; 2015 yılı için vergi incelemesi riskinden kurtulmak isteyen anonim ve limited şirketler, daha önce beyan ettikleri KV matrahını, yüzde 15 oranında arttıracak, bunun da yüzde 20’sini ödeyecekler. (Artırımda bulunulan yıla ait yıllık beyannameler yasal süresinde verilmiş ve tahakkuk eden vergiler de süresinde ödenmişse yüzde 15’i ödenecek.) Ancak 2015 yılı için bildirilecek asgari matrah 37 bin 940 TL’den aşağı olamayacak. Artırım oranı ve bildirilmesi gereken asgari matrah, Tablo-1’de yıllar itibariyle yer almaktadır. 7. Şirketler KDV için de vergi barışından faydalanabilir mi? Evet. Tablo-2’de yer alan oranlarda geçmiş beyannamelerinde yer alan (hesaplanan) KDV’lerini arttırdıklarında vergi barışı hükümlerinden yararlanabiliyor. Şirketler, Muhtasar Beyanname ile beyan etmeleri gereken ücret Gelir Vergisi stopajı için de vergi barışından Tablo-3’de yer alan oranlarda arttırım yaparak vergi barışı hükümlerinden yararlanabiliyor. 8. Geçmiş yıl zararları 2016 ve ilerleyen yıllarda mahsup edilebilecek mi? Matrah arttırımında bulunulan yıllara ait zararların yarısı, 2016 ve sonraki yılların karlarından mahsup edilemiyor. 9. Hiç beyanname verilmemişse yine de yararlanılabiliyor mu? Beyanname verilen dönemler için beyannameler üzerindeki matrahlara ilave arttırım yapılabiliyor. Hiç beyanname verilmemişse veya bazı dönemlerde beyanname verilmemişse de vergi barışı hükümlerinden yine yararlanılabiliyor. Süresinde verilmeyen beyannameler için Usulsüzlük veya Özel Usulsüzlük cezaları da uygulanmıyor. 10. Matrah artırımından sonra defter belgeler saklanmaya devam edilecek mi? Matrah arttırımı, defter ve belgelerin saklama ve ibraz mecburiyetini ortadan kaldırmıyor.",2024-10-15 11:06:31
Okul faturası neden vergiden indirilemiyor,https://www.hurriyet.com.tr/yazarlar/ahmet-karabiyik/okul-faturasi-neden-vergiden-indirilemiyor-40223234,"Bu yakınmayı ‘ücretli çalışan’ bir vatandaştan işittim... “Ben daha maaşımı cebime koymadan, vergisi kesiliyor. Üstelik yüzde 35’e kadar da çıkıyor bu verginin oranı” diye de devam etti. Vatandaş haklı... Hakikaten de ücretli çalışanlar, yıllık beyanname vermediklerinden eğitim faturalarının ödedikleri vergiyi azaltıcı bir etkisi yok. (Birden fazla işverenden alınan ücretlilerden; birden sonraki işverenden aldıkları ücret -2016 için- 30 bin TL’yi aştığında, ücretliler yıllık beyanname veriyorlar) Halbuki; beyanname veren mükellefler, özel okul faturalarını (beyan edilen gelirin yüzde 10’nu aşmayarak) gelirlerinden düşebiliyorlar, eğitim faturaları ödenecek vergiyi azaltıyor. Meclis’te yer alan Gelir Vergisi Kanunu (GVK) tasarısında bu konuda bir değişiklik var. Ancak o da yüksek ücretliler için... Yıllık geliri 220 bin lirayı aşan ücretliler beyanname verecekler. (Birden fazla işverenden alınan ücretler toplamı 110 bin TL’yi aşıyorsa bu kişiler de beyanname veren ücretliler kapsamına dahil ediliyor.) Dolayısıyla eğitim faturaları için de beyannamede indirim imkanı tanınmış olacak. Bir başka yakınma... “Evet, özel okul teşviki var, ilkokul için bu yıl 3 bin 440 lira devlet destek veriyor. Ama bu da veliye değil, direkt okula ödeniyor. Okulların birçoğu ücretlerine teşvikten daha çok zam yaptı zaten. Dolayısıyla teşvik veliye yansımıyor aslında. Teşvik; okula değil direkt veliye ödense, esas o zaman amaca hizmet edecek.” Vatandaş yine haklı... Devlet; teşviki, okul yerine direkt vatandaşa-veliye ödese, toplamda 1.2 milyar liralık devlet desteği amacına uygun kullanılmış olacak. Geçen öğrenim döneminde yaklaşık 1 milyon özel okul (ilk ve orta öğretim) öğrencisi vardı. Bu sayı artarak da devam ediyor. Haftaya pazartesi başlayacak öğrenim döneminde teşvikten faydalanacak öğrenci sayısı ise 340 bin. (İlk defa teşvik verilecek öğrenci sayısı: 75 bin)  YASA DEĞİŞMELİ Devlet; eğitim desteğini, ‘okul faturalarının vergiden düşülmesi’ yoluyla da uygulayabilir. Eğitim faturalarının (ücretlilerin) vergi matrahından düşülmesi imkanı geldiğinde yaklaşık 1 milyon öğrencinin neredeyse tamamı bu imkandan yararlanabilir.  Ücretli çalışanlar; özel sağlık sigortası prim ödeme belgelerini işyerlerine (Muhasebe, personel birimlerine) verdiklerinde ödenecek vergileri azalıyor, net maaşları artıyor. (GVK Md. 63/3) Yapılacak yasa değişikliği ile ‘özel okul faturaları da ücret bordrolarında vergiyi azaltıcı etki’ yapabilir. Böylece bir yandan devletin özel okul desteği okullara değil, direkt velilere ödenebilir hale gelmiş olur. Diğer yandan; veliler, eğitim faturalarını işyerlerine (Muhasebe, personel birimlerine) verdiklerinde aylık olarak maaşlarından kesilen verginin azaldığını, ellerine geçen net maaşın ise arttığını görebilirler.340 bin öğrenci için verilecek devlet desteği*  Okul türü Teşvik tutarı (TL) Okul öncesi 2.860İlkokul 3.440Ortaokul 4.000Lise 4.000Temel lise 3.440* 2015-2016 eğitim ve öğretim Yılı   SAĞLIK VE HAYAT SİGORTASI AVANTAJI NASIL OLUŞUYOR?  ÇALIŞANLAR; özel sigorta şirketlerine ödedikleri sağlık sigorta ödeme belgelerini, işverenlerine (Muhasebe, personel birimlerine) ilettiklerinde, ücretlerinin yüzde 15’lik kısmına kadarki primleri vergi matrahlarından indirilebiliyor. (GVK Md. 63/3)  Yıllık indirilebilecek tutar, asgari ücretin yıllık tutarını da aşamıyor.Örneğin 5.000 TL brüt ücreti olan bir çalışan için; aylık 200 TL’ye denk gelen bir poliçe ile (yüzde 20 vergi diliminde olduğu varsayıldığında) 200 TL daha az vergi matrahı hesaplanır ve ele geçen net maaş ise 40 TL artmış olur. Çalışan bu yüzden ilaveten yıllık 480 TL daha fazla net maaş elde etmiş olur.  Ölüm, kaza, sağlık, hastalık, engellilik, işsizlik, analık, doğum ve tahsil gibi şahıs sigorta poliçeleri eş ve küçük çocuk adına da olabiliyor.Hayat sigorta primlerinin ise ancak yarısı vergi matrahından indirilebiliyor.",2024-10-15 11:06:33
Milli Takım'da prim olayı,https://www.hurriyet.com.tr/yazarlar/ahmet-karabiyik/milli-takimda-prim-olayi-40218011,"Şampiyona başladı, futbolcularımızı maç sırasında kendi taraftarı yuhaladı. Olay oldu.Aradan iki ay geçti. Rusya ile hazırlık maçı, Hırvatistan ile Dünya Kupası eleme gurubu maçı oynadık. Barcelonalı Arda Turan kadroda yok. Yine olay oldu.Bu kadar olayın odağında da bir türlü netleşmeyen ‘prim’ tartışması yer aldı hep...Finalde ev sahibi Fransa’yı yenip Avrupa Şampiyonu olan Portekiz’in kupayı kaldırdığında alamadığı primi, biz futbolcularımıza daha hiç maç oynamadan ‘ödeyeceğiz’ demişiz. Olay olur tabii... Grup maçları, çeyrek final, yarı final ve final oynayıp Şampiyon olan Portekiz’li futbolculara ödenen prim 275’er bin Euro. Euro 2016’ya katıldıkları için milli futbolcularımıza vadedilen prim ise 500’er bin Euro. Problem; primi alanda değil, veren de. Eğer böyle uçuk rakamlar telaffuz edilmeseydi, gereksiz polemikler de yaratılmazdı. Nitekim birçok futbolcunun kendisine ödenen primleri iade etmek istediği, iade imkânı olmadığını görünce de hayır kurumlarına bağış yapma yoluna gittiğini de gazetelerde okuduk. Aylardır konuşulan primin vergisel yönü var bir de. Kulüpler tarafından futbolculara ödenen ücret ve primler üzerinden yüzde 15 vergi hesaplanıyor. (Süper Lig futbolcuları için) Federasyonun Milli Takım futbolcularına ödediği primler üzerinden ise yüzde 5 vergi hesaplanıyor. Verginin hesaplanması ve Maliye’ye ödenmesi sorumluluğu futbolcularda değil, ödeyen kurumda. Kulüplerde veya federasyonda. Federasyonun prim ödeyip, vergi ödemediği durumlarda var. Eğer millilerimiz Avrupa Şampiyonası’nda ilk üçe girmiş olsalardı hiç vergi hesaplanmayacaktı. Gelir Vergisi Kanunu’ndaki (GVK, Md.29/1) ifadesiyle söylersem ‘memleket bakımından faydalı olan işleri ve faaliyetleri teşvik maksadıyla verilen ikramiyeler ve mükafatlar’ vergiden istisna.Milli Takım’ın başarısı ‘Memleket bakımından faydalı iş’ midir?GVK maddesinde direkt olarak milli futbolculara ödenen primler istisnadır demiyor, ‘memleket bakımından faydalı işler ve faaliyetlerden’ bahsediyor. Milli futbolcularımız ilk üçe girmiş olsalar bile vergiden istisna nasıl oluyor denilebilir... 2002 dünya üçüncülüğümüzden sonra da bu konu tartışılmış ve yargıya taşınmış. Yüksek yargı ‘istisna’ olduğu yönünde karar vermiş. Kararda elde edilen başarı şu şekilde değerlendirilmiş. “Turizm, ticari, sosyokültürel ve uluslararası ilişkiler bağlamında ülke menfaatlerine olacak şekilde tanıtım yapıldığı ve bu tanıtımın kamu yararı taşıdığı açıktır.” (Danıştay 4. Daire, 2009/8580 E., 17.3.2010 Tarih) Şampiyon Taha Akgül’e ödenen prim için de vergi yok.Türkiye, Rio 2016 Olimpiyatları’nda 1 altının yanında 3 gümüş ve 4 bronz madalya elde etti. Güreşte; Taha Akgül altın, Rıza Kayaalp ve Selim Yaşar olimpiyat ikincisi olarak gümüş, Cenk İldem ve Soner Demirtaş da turnuvayı üçüncü bitirerek bronz madalya aldı. Tekvandoda Nur Tatar ve atletizmde Yasmani Copello Escobar, bronz madalya, halterde de Daniyar İsmayilov gümüş madalyayı boynuna taktı. Olimpiyatlardan madalya ile dönen sekiz sporcumuza ödenecek prim ve ikramiyeler ‘ülke bakımından faydalı olan işler’ kapsamında olduğu açık olduğundan (GVK Md. 29/1) ödemeler üzerinden vergi de hesaplanmayacak.",2024-10-15 11:06:35
Maliye hiçbir şey sormayacak,https://www.hurriyet.com.tr/yazarlar/ahmet-karabiyik/maliye-hicbir-sey-sormayacak-40212187,"“BANKADAKİ paramı nereden buldun diye Maliye sorar mı?” Varlık barışı gündeme gelince şimdi daha da çok işitiyoruz bu soruyu... Varlık barışından bağımsız olarak verelim öncelikle sorunun cevabını: ‘Nereden buldun’ diye bilinen yasa 2003’den beri yok. (4783 Sayılı Yasa ile kaldırıldı.) Yani varlık barışı yasası olmasaydı da vergilendirme açısından ‘nereden buldun’ diye sorulamıyor. Peki, varlık barışından yararlanıp yurtiçi veya yurtdışındaki varlıklarını beyan edenler için durum ne? Yalnızca varlık beyanı yaptı diye “hiç bir şekilde vergi incelemesi, araştırma, inceleme, soruşturma veya kovuşturma yapılamayacak” ve “Vergi cezası ve idari para cezaları kesilemeyecek.” (6736 Sayılı Yasa, Madde: 7) Yasa metninde “başkaca bir neden ile gerekli olması hâli saklı kalmak üzere” söz konusu inceleme ve soruşturmaların yapılmayacağı, cezaların kesilemeyeceği de öncelikle belirtilmekte.YURTDIŞINDAN GETİRİLECEK VARLIKLARYurtdışında bulunan para, altın, döviz, menkul kıymet ve diğer sermaye piyasası araçlarını, 31/12/2016 tarihine kadar Türkiye’ye getiren gerçek ve tüzel kişiler, bu varlıkları serbestçe tasarruf edebilecekler. Getirilen varlıklar üzerinden- önceki varlık barışından farklı olarak- herhangi bir vergi de ödenmeyecek. Bilanço esasına göre defter tutan mükellefler, yurtdışından getirdikleri ve kanuni defterlerine kaydettikleri varlıkları (için pasifte özel bir fon hesabı açabilecekler) sermayeye ekleyebileceği gibi ortaklara da dağıtılabilecek. Ayrıca söz konusu varlıklara ilişkin tutarların, kurumlar vergisi mükellefleri tarafından ortaklara dağıtılması hâlinde kâr dağıtımına bağlı stopaj yapılmayacak, gerçek kişi ortaklar ile kurumlar vergisi mükellefi olan ortaklar tarafından elde edilen bu tutarlar da vergilendirilmeyecek.YURTİÇİNDE BEYAN EDİLECEK VARLIKLARYurtiçinde; yurtdışından farklı olarak, ‘taşınmazlar’ için de barıştan yararlanmak mümkün. Gelir veya kurumlar vergisi mükellefleri sahip oldukları, Türkiye’de bulunan ancak defter kayıtlarında yer almayan para, altın, döviz, menkul kıymet ve diğer sermaye piyasası araçları ile taşınmazlarını, 31/12/2016 tarihine kadar, dönem kazancının tespitinde dikkate almaksızın kanuni defterlere kaydedebile-cekler. Yurtdışı varlıklar gibi yurtiçi varlıklar da sermayeye eklenebilecek, ortaklara da dağıtılabilecek. Kurumlar vergisi mükellefleri tarafından ortaklara dağıtılması hâlinde kâr dağıtımına bağlı stopaj olmayacak. MECLİS'TE NELER DEĞİŞTİ?YASA teklifinin ilk halinde “yurtdışında sahip olunan gemi ve yatların Türkiye’ye vergisiz getirilmesi de” vardı. Yürürlüğe giren son halinde ise “gemi ve yatlar” varlık barışı kapsamından çıkarıldı.Başkasına adına varlık getirme imkanı vardı, çıkarıldı: İlk başta “Gerçek ve tüzel kişiler, varlıkları, diğer kişiler nam ve hesabına bildirim veya beyanda” bulunabileceği öngörülmüştü. Resmi Gazete’de yayımlanan son halinde ise “diğer kişiler nam ve hesabına bildirim ve beyan” imkanı tanınmadı.Yurtdışı alacaklar ve yurtdışı taşınmazlar çıkarıldı: Yurtdışında bulunan alacaklar ve gayrimenkuller ilk başta varlık barışı kapsamında iken yayımlanan son halinde yurtdışında bulunan ‘alacaklar ve gayrimenkuller’ kapsamdan çıkarıldı.Yasal güvence daraltıldı: Varlık barışı ilk başta “Türk Parasının Kıymetini Koruma Hakkında Kanun, Gümrük Kanunu, Kaçakçılıkla Mücadele Kanunu, Türk Ceza Kanunu’nun 282.nci maddesi” kapsamında da soruşturma yapılamayacağına ilişkin güvencelere sahipken, yürürlüğe giren yasada ise bu güvenceler daraltıldı. Yasa metninde yer alan güvence “Hiçbir şekilde vergi incelemesi ve vergi tarhiyatı ile herhangi bir araştırma, inceleme, soruşturma veya kovuşturma yapılamaz, vergi cezası ve idari para cezaları kesilemez” şeklinde yasalaştı.",2024-10-15 11:06:40
Barışla verginin yarısı cezanın tamamı siliniyor,https://www.hurriyet.com.tr/yazarlar/ahmet-karabiyik/barisla-verginin-yarisi-cezanin-tamami-siliniyor-40206396,"Geçmiş 5 yıl için vergi incelemesi riskini ortadan kaldırmak isteyen mükellefler matrah artırımı-vergi artırımı yoluyla barış imzalayabilecekler. Barışın koşulları için hangi yıl için ne kadar matrah artırılacağı ve ne kadar vergi ödeneceği konusuna önceki yazılarımızda yer vermiştik. 27 Temmuz’da “Şirketler için”, 3 Ağustos’da “Kira geliri ve gayrimenkul satış kazancı elde edenler için” ve 10 Ağustos’ da “Şahıs işletmeleri için” vergi barışı koşullarına değinmiştik. 2011’den, 2015’e 5 yıl için hangi oranda ne kadar matrah artırımı ve vergi ödeneceği hesaplamaları ilgili yazılarda yer almakta.  Başlıkta yer alan ‘verginin yarısını ödeyerek’ cezanın tamamından kurtulabilecek mükellefler var bir de. (Asla bağlı ceza değilse- yüzde 75’i siliniyor.) Bu mükellefler 2011 ila 2015 dönemleri için vergi incelemesi yaşamış ve ardından kendilerine ilave vergi ve vergi cezası tebliğ edilmiş mükellefler. (Henüz dava açma süresi geçmemiş veya dava safhasında karara bağlanmamış bulunan alacaklar)  Yasanın yayımlandığı 19 Ağustos itibarıyla ilk derece yargı mercileri nezdinde dava açılmış ya da dava açma süresi henüz geçmemiş olan ikmalen, resen veya idarece yapılmış vergi tarhiyatları için vergi aslının yarısı, vergi cezasının (asla bağlı cezalarda: vergi ziyaı) tümü siliniyor. (Usulsüzlük gibi asla bağlı olmayan cezalarda ise yüzde 75’i siliniyor.) 19 Ağustos itibarıyla; uzlaşma hükümlerinden yararlanılmak üzere başvuruda bulunulmuş, uzlaşma günü verilmemiş veya uzlaşma günü gelmemiş ya da uzlaşma sağlanamamış, ancak dava açma süresi geçmemiş alacaklar için de bu indirimlerden yararlanmak mümkün. (6736 Sayılı Kanun, Madde: 3) Yarısı silinen vergi aslı için; gecikme faizi ve zammı yerine yurtiçi üretici fiyatları endeksi (Yİ-ÜFE) oranları esas alınarak hesaplama yapılıyor.  İHBARNAME TEBLİĞ EDİLMEMİŞSE Geçmiş beş yıla ilişkin vergi incelemesinin; 30 Eylül 2016’ya kadar sonuçlandırılamaması halinde bu işlemlere devam edilemeyecek. Dolayısıyla sonuçlanamayan vergi incelemelerinin kapsadığı dönemler için, mükellefler matrah artırımı yoluyla vergi inceleme riskini kaldırmış olacaklar. İncelemenin 30 Eylül’e kadar sonuçlandırılması durumunda ise ‘ihbarnamede yer alan verginin yarısı ödenerek’ cezanın tamamından kurtulma imkanı yine var. (Usulsüzlük gibi asla bağlı olmayan cezalarda ise yüzde 75’i siliniyor.) 19 Ağustos itibarıyla, tarhiyat öncesi uzlaşma hükümlerine göre uzlaşma talebinde bulunulmuş, ancak uzlaşma günü gelmemiş ya da uzlaşma sağlanamamış olmakla birlikte vergi ve ceza ihbarnameleri mükellefe tebliğ edilmemiş alacaklar için de bu indirimlerden yararlanmak mümkün. (6736 Sayılı Kanun, Madde: 4) HENÜZ KARARA BAĞLANMAMIŞSA Danıştay’da veya Bölge İdare Mahkemesi’nde henüz karara bağlanmamış ihtilaflar için de Vergi Barışı hükümlerinden yararlanmak mümkün. a. Vergi mahkemesinin en son kararı terkin ise; Vergi aslının yüzde 80’i siliniyor, vergi (ziyaı) cezasının tamamı siliniyor. Gecikme faizi ve zammı yerine Yİ-ÜFE oranları esas alınarak hesaplanacak tutar dikkate alınıyor. b. Vergi mahkemesinin en son kararı tasdik ya da tadilen tasdik ise; Tasdik edilen vergi aslının tamamının, terkin edilen kısmın yüzde 20’sinin ödenmesi gerekecek. Gecikme faizi ve zammı yerine Yİ-ÜFE oranları esas alınarak hesaplanacak tutar dikkate alınıyor.",2024-10-15 11:06:42
"Naylon faturayı düzenleyenle, kullananın farkı",https://www.hurriyet.com.tr/yazarlar/ahmet-karabiyik/naylon-faturayi-duzenleyenle-kullananin-farki-40196892,"Naylon faturayı düzenleyeni de, kullananı da ‘Kaçakçılık Suçu’ kapsamına alıyor. (Md. 359/b) Cumhurbaşkanı’nın imzası sonrası yayımlanacak ‘Vergi Barışı Yasası’ ise iki fiili ayırıyor, ‘düzenleyenle barışmam, kullananla barışırım’ diyor. Naylon fatura düzenlenmemiş olsaydı, bu faturayı kullanan da olmayacaktı. Naylon fatura düzenlenmese; kaçakçının haksız kazancı, devletin de vergi kaybı oluşmayacaktı. Sahte fatura düzenleyenle, kullanan aynı kefede değil hakikaten... Özellikle; ‘Bilmeyerek ve çıkar sağlamaksızın naylon fatura kullananların’ hiç kabahati yok zaten. Birçok mükellef için; kayıtlarına giren yüzlerce- binlerce faturaların içinden, hangisi sahte hangisi değil ayırt edilememiş olabilir. RİSK SÖZ KONUSU DEĞİL İşletmeler hakkında sahte fatura kullanıldığına dair bir vergi inceleme raporu-tespit varsa veya tespit olmaksızın mükellefin bu yönde şüphesi söz konusuysa vergi barışı oldukça avantajlı. 2011 ile 2015 arası geçmiş 5 yılın tümü için de, bu dönemlerden herhangi bir yıl için de Maliye ile barışma imkânı mevcut. Barışanlar için artık geçmiş 5 yıla ilişkin vergi inceleme riski söz konusu olmayacak. Geçmiş beş yıla ilişkin şahıs işletmeleri Gelir Vergisi (GV), şirketler ise Kurumlar Vergisi (KV) için matrah artırımı-vergi artırımı yapabilirler. Özellikle defter kayıtlarında sahte fatura bulunduğuna dair tespit veya şüphesi olanların yalnız GV veya KV açısından değil KDV açısından da matrah artırımı hükümlerinden yararlanmaları yerinde olacaktır. Matrah artırımından yararlanan mükellefler için her ne kadar vergi incelenme riski kalkmış olsa da, defter ve belgelerini saklama ve ibraz yükümlülüklerinin devam ettiğini de belirtelim. DEFTERİ YOK EDENLER Vergi Barışı Yasası’na göre yalnız naylon fatura düzenleyenlere değil “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlara da” barışma imkânı tanınmıyor. Geçmiş beş yıla ilişkin vergi incelemesi; yasanın yayınlanmasını izleyen ayın başından itibaren bir ay içerisinde (Muhtemelen; 30 Eylül) sonuçlandırılamaması halinde bu işlemlere devam edilemeyecek. Dolayısıyla sonuçlanamayan vergi incelemelerinin kapsadığı dönemler için, mükellefler matrah artırımı yoluyla vergi inceleme riskini kaldırmış olacaklar. Vergi barışından yararlanmak isteyenler “hangi oranda ne kadar matrah artıracağım”, “ne kadar vergi ödeyeceğim” sorularının cevaplarını önceki yazılarımızda bulabilirler. 27 Temmuz’da “Şirketler için”, 3 Ağustos’ta “Kira geliri ve gayrimenkul satış kazancı elde edenler için” ve 10 Ağustos’ta “Şahıs işletmeleri için” vergi barışı koşullarına değinmiştik.",2024-10-15 11:06:44
Şahıs işletmeleri için vergi barışı,https://www.hurriyet.com.tr/yazarlar/ahmet-karabiyik/sahis-isletmeleri-icin-vergi-barisi-40187201,"Bu hafta Cumhurbaşkanı’nın imzası sonrasında Resmi Gazete’de yayımlanması bekleniyor.  Kurumlar Vergisi mükellefi olan şirketler için vergi barışını 27 Temmuz’daki yazımızda özetlemiştik. Kira geliri elde edenler ve gayrimenkul satışı kazancı elde edenler için vergi barışını ise 3 Ağustos’ta incelemiştik. Şimdi, şahsen gelir elde eden Gelir Vergisi (GV) mükellefleri ve serbest meslek kazancı elde eden GV mükellefleri için vergi barışının koşullarına madde madde göz atalım.  1- Hangi dönemler için vergi barışı sağlanabilir? 2011, 2012, 2013, 2014 ve 2015’de elde edilen kazançlar için matrah artırımı-vergi artırımı imkanı mevcut. Mükellefler, geçmiş beş yılın tümü için de bazı yıllar için de vergi barışından yararlanabilirler.  2- Barış sonrası vergi incelemesi yapılmayacak mı? Matrah arttırımı-vergi arttırımı yapılan yıllar için Maliye vergi incelemesi yapmayacak. Artırımda bulunulmayan yıllar veya dönemler için Maliye’nin vergi incelemesi yapma hakkı devam ediyor.  3- Doktor, avukat gibi serbest meslek kazançları elde edenler ne kadar ödeme yapacak? Bilanço usulüne göre defter tutanlar ile serbest meslek kazancı elde edenler için matrah artırım tutar ve oranları aynı. (Tablo 1)   Örneğin; 2015 yılı için vergi incelemesi riskinden kurtulmak isteyenler, daha önce beyan ettikleri GV matrahını, yüzde 15 oranında arttıracak (Artırılan matrah 18.970 TL’nin altı olamıyor), bunun da yüzde 20’sini ödeyecekler. (Artırımda bulunulan yıla ait yıllık beyannameler yasal süresinde verilmiş ve tahakkuk eden vergiler de süresinde ödenmişse yüzde 15’i ödenecek.)  4- İşletme hesabı esasına göre defter tutanlarda vergi barışının koşulları nedir? İşletme hesabı esasına göre defter tutanlar için en az artırılacak matrah tutarları Tablo 1’de yer almakta. Örneğin; 2015 yılı için matrah artırımı tutarı 12.650 TL’nin altında olamıyor.  5- Basit usulde vergi mükellefiyeti olanlarda vergi barışının koşulları nedir? Geliri basit usulde tespit edilen ticari kazanç sahipleri için en az artırılacak matrah tutarları da Tablo 1’de yer almakta. 2015 yılı için, en az artırılacak matrah tutarı 1.897 TL’nin altı olamıyor. 6- Daha önce incelenmiş dönemler (yıllar) için matrah arttırımı yapılabilir mi? Daha önce vergi incelemesi yapılmış dönem/dönemler için de, mükellefler matrah arttırımı yaparak inceleme riskini tamamen ortadan kaldırabilir.  7- Hali hazırda vergi incelemesi devam eden dönemler için vergi barışı nasıl uygulanacak? Başlanılan vergi incelemesi; yasanın yayınlanmasını izleyen ayın başından itibaren bir ay içerisinde (Muhtemelen; 30 Eylül) sonuçlandırılamaması halinde bu işlemlere devam edilmeyecek. Dolayısıyla sonuçlanamayan vergi incelemeleri de vergi barışının kapsamına dahil edilmiş olacak.  8- Hangi mükellefler vergi barışından yararlanamaz? Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” yararlanamıyor.  9- Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah veya vergi arttırımı hükümlerinden yararlanabiliyor. 10- Geçmiş yıl zararları 2016 ve ilerleyen yıllarda mahsup edilebilecek mi? Matrah arttırımında bulunulan yıllara ait zararların yarısı, 2016 ve sonraki yılların karlarından mahsup edilemiyor. 11- KDV için de vergi barışından faydalanabilir mi? Mükellefler Tablo 2’de yer alan oranlarda geçmiş beyannamelerinde yer alan (hesaplanan) KDV’lerini artırdıklarında vergi barışı hükümlerinden yararlanabilirler. Muhtasar Beyanname ile beyan edilmesi gereken ücret GV Stopajı için de vergi barışından Tablo 3’de yer alan oranlarda arttırım yapılarak vergi barışı hükümlerinden yararlanmak mümkün.   12- Hiç beyanname verilmemişse yine de yararlanılabiliyor mu? Beyanname verilen dönemler için beyannameler üzerindeki matrahlara ilave artırım yapılabiliyor. Hiç beyanname verilmemişse veya bazı dönemlerde beyanname verilmemişse de vergi barışı hükümlerinden yine yararlanılabiliyor. Süresinde verilmeyen beyannameler için Usulsüzlük veya Özel Usulsüzlük cezaları da uygulanmıyor. 13- Matrah artırımından sonra defter belgeler saklanmaya devam edilecek mi? Matrah artırımı, defter ve belgelerin saklama ve ibraz mecburiyetini ortadan kaldırmıyor. 14- Vergi barışı için en son ne zaman başvurabilirim? Yasa teklifinin mecliste görüşülüp Cumhurbaşkanı’nın onayı ve Resmi Gazete’ de yayımlanmasını izleyen ikinci ayın sonuna kadar (Muhtemelen; 31 Ekim) mükellefler Maliye’ye başvurulabilecek.",2024-10-15 11:06:47
Kira gelirine de vergi affı,https://www.hurriyet.com.tr/yazarlar/ahmet-karabiyik/kira-gelirine-de-vergi-affi-40179189,"“ÖNCEDEN kira gelirimi hiç beyan etmemiştim, ben de vergi barışından yararlanabilir miyim?”, “Ne kadar ödeme yapmam gerekecek?” ve “2014’de ev almış, 2015’de satmıştım ama beyanname vermemiştim, ne kadar ödersem bunun vergisi sorulmaz?” Bize gelen ilk sorular böyle… Vergi Barışı yasa teklifi Meclis Bütçe Plan Bütçe Komisyonu’ndan da geçti… Belli ki, kısa süre sonra da  yasalaşacak. Bu yüzden bugünkü yazımda mülk sahiplerinin merak ettiği soruların cevaplarına yer verdim.   1- Hiç kira geliri beyan etmedim ne kadar ödeme yapmam lazım?  - 2011 için: 560 TL, 2012 için: 593 TL, 2013 için: 630 TL, 2014 için: 670 TL, 2015 için: 759 TL ödendiğinde geçmiş beş yılın vergisi sorulmayacak. Vergi barışından yararlanan mülk sahipleri, kira geliri nedeniyle bir vergi incelemesi yaşamayacak. (İlgili yıllarda kira gelirinden dolayı beyanname verme sınırını –istisna- aşmayanlar için zaten vergi riski yok. Örneğin 2015 için ‘Yıllık 3.600 TL’yi aşmayan konut kira geliri elde edenlerin’ beyanname verme zorunlulukları yoktu. 2015 için İşyeri kiralarında ise yıllık brüt 29.000 TL’yi aşmayan kira geliri için beyanname verme zorunluluğu yoktu.)   2- Kira gelirini düşük beyan edenler de faydalanabiliyor mu?  -Evet faydalanabiliyor. Kira gelirini düşük beyan edenler, Tablo 1’de yer alan oranda matrah artırımında bulunarak ilgili yıl veya yıllar için vergi incelemesine muhatap olmayacaklar. Örneğin 2015’de aylık 1.500 TL kira geliri elde edilmişken, aylık 1.000 TL kira geliri (düşük) beyan edilmişse vergi barışından matrah artırımı yoluyla yararlanılabilir.      3- 2014’de ev almış 2015’de satmıştım ama beyanname vermemiştim ne kadar ödersem bunun vergisi sorulmaz?  -2015’de evin satışından ne kadar kazanç edilmiş olursa olsun 2.530 TL ödendiğinde vergi incelemesi riski kalkıyor. Daha önceki yıllar için vergi barışından faydalanmak isteyenler ise, 2011 için: 1.900 TL, 2012 için: 1.978 TL, 2013 için: 2.098 TL, 2014 için: 2.232 TL, ödendiğinde geçmiş beş yılın vergisi kendilerinden sorulmayacak. (Gelir Vergisi Yasası’na göre; gayrimenkulünü, edinim tarihinden beş tam yıl geçtikten sonra satıp kazanç elde edenler için vergi olmadığından bu kişilerin vergi barışına ihtiyaçları zaten yok.)  4-  Daha önce incelenmiş dönemler (yıllar) için matrah arttırımı yapılabilir mi?  - Daha önce vergi incelemesi yapılmış dönem/dönemler için de, matrah artırımı yapıldığında inceleme riski tamamen ortadan kaldırılabiliyor.    5- Halihazırda vergi incelemesi devam eden dönemler için vergi barışı nasıl uygulanacak?  -Başlanılan vergi incelemesi; yasanın yayınlanmasını izleyen ayın başından itibaren bir ay içerisinde (Muhtemelen; 30 Eylül) sonuçlan-dırılamaması halinde bu işlemlere devam edilmeyecek. Dolayısıyla sonuçlanamayan vergi incelemeleri de vergi barışının kapsamına dahil edilmiş olacak. 6- Vergi barışı için en son ne zaman başvurabilirim?  -Yasa teklifinin mecliste görüşülüp Cumhurbaşkanı’nın onayı ve Resmi Gazete’ de yayımlanmasını izleyen ikinci ayın sonuna kadar (Muhtemelen; 31 Ekim) mükellefler Maliye’ye başvurulabilecek.",2024-10-15 11:06:49
10 soruda vergi barışı,https://www.hurriyet.com.tr/yazarlar/ahmet-karabiyik/10-soruda-vergi-barisi-40171119,"“Geçmiş beş yıla ilişkin matrah arttırımında bulunan mükelleflere bu dönemler için vergi incelemesi yapılmayacak.” Maliye Bakanı Naci Ağbal, geçen perşembe (21 Temmuz) TV’de yaptı bu açıklamayı… Cuma günü de yasa teklifi Meclis’e sunuldu. Belli ki çok kısa sürede ‘matrah arttırımı’ yasalaşacak. Matrahını (yani verginin üzerinden hesaplandığı tutarı) arttıran mükelleflerle vergi barışı sağlanacak.Hali hazırda vergi incelemesi yapılabilecek dönemler belli… 2011, 2012, 2013, 2014 ve 2015… Kazançlarını Kurumlar Vergisi (KV) adıyla beyan eden şirketlerde, kazançlarını Gelir Vergisi (GV) adıyla beyan eden şahıslar da geçmiş beş yıla ait inceleme riskinden kurtulabilecekler. Bugün, şirketler açısından ‘vergi barışına’ bakalım. Şahıs işletmeleri, serbest meslek kazancı elde edenler, kira geliri ve gayrimenkul satış kazancı elde edenler açısından vergi barışını ayrıca inceleyeceğiz. ‘Geçmiş beş yıl için vergi incelemesi yok’ denilince sorular da yasanın çıkmasını beklemedi. Yasa teklifi üzerinden gelen sorulara birlikte göz atalım… 1-) Vergi incelemesi yapılmayacak mı? Matrah arttırımı - vergi arttırımı yapılan yıllar için Maliye vergi incelemesi yapmayacak. Artırımda bulunulmayan yıllar veya dönemler için Maliye’nin vergi incelemesi yapma hakkı devam ediyor.  2-) Daha önce incelenmiş dönemler (yıllar) için matrah arttırımı yapılabilir mi? Daha önce vergi incelemesi yapılmış dönem/dönemler için de, mükellefler matrah arttırımı yaparak inceleme riskini tamamen ortadan kaldırabilir.  3-) Hali hazırda vergi incelemesi devam eden dönemler için vergi barışı nasıl uygulanacak? Başlanılan vergi incelemesi; yasanın yayınlanmasını izleyen ayın başından itibaren bir ay içerisinde sonuçlandırılamaması halinde bu işlemlere devam edilmeyecek. Dolayısıyla sonuçlanamayan vergi incelemeleri de vergi barışının kapsamına dahil edilmiş olacak.  4-) Hangi mükellefler vergi barışından yararlanamaz? Vergi Usul Kanunu’nda Kaçakçılık Suçları ve Cezalarını düzenleyen maddede (359/b) geçen “defter, kayıt ve belgeleri yok edenler veya defter sahifelerini yok ederek yerine başka yapraklar koyanlar veya hiç yaprak koymayanlar veya belgelerin asıl veya suretlerini tamamen veya kısmen sahte olarak düzenleyenler” yararlanamıyor. Öte yandan, asıl veya suretleri tamamen veya kısmen sahte olarak düzenlenen belgeleri kullananlar, matrah veya vergi arttırımı hükümlerinden yararlanabiliyor.  5-) Hangi yıl için ne kadar matrah arttırılması gerekiyor? Örneğin; 2015 yılı için vergi incelemesi riskinden kurtulmak isteyen anonim ve limited şirketler, daha önce beyan ettikleri KV matrahını, yüzde 15 oranında arttıracak, bunun da yüzde 20’sini ödeyecekler. (Artırımda bulunulan yıla ait yıllık beyannameler yasal süresinde verilmiş ve tahakkuk eden vergiler de süresinde ödenmişse yüzde 15’i ödenecek.) Ancak 2015 yılı için bildirilecek asgari matrah 37 bin 940 TL’den aşağı olamayacak. Artırım oranı ve bildirilmesi gereken asgari matrah, Tablo-1’de yıllar itibariyle yer almaktadır.  6-) Şirketler KDV için de vergi barışından faydalanabilir mi? Evet. Tablo 2’de yer alan oranlarda geçmiş beyannamelerinde yer alan (hesaplanan) KDV’lerini arttırdıklarında vergi barışı hükümlerinden yararlanabiliyor. Şirketler, Muhtasar Beyanname ile beyan etmeleri gereken ücret GV Stopajı için de vergi barışından Tablo 3’de yer alan oranlarda arttırım yaparak vergi barışı hükümlerinden yararlanabiliyor. 7-) Geçmiş yıl zararları 2016 ve ilerleyen yıllarda mahsup edilebilecek mi? Matrah arttırımında bulunulan yıllara ait zararların yarısı, 2016 ve sonraki yılların karlarından mahsup edilemiyor.  8-) Hiç beyanname verilmemişse yine de yararlanılabiliyor mu? Beyanname verilen dönemler için beyannameler üzerindeki matrahlara ilave arttırım yapılabiliyor. Hiç beyanname verilmemişse veya bazı dönemlerde beyanname verilmemişse de vergi barışı hükümlerinden yine yararlanılabiliyor. Süresinde verilmeyen beyannameler için Usulsüzlük veya Özel Usulsüzlük cezaları da uygulanmıyor.  9-) Matrah arttırımından sonra defter belgeler saklanmaya devam edilecek mi? Matrah arttırımı, defter ve belgelerin saklama ve ibraz mecburiyetini ortadan kaldırmıyor. 10-) Ne zamana kadar başvurulabilecek? Yasa teklifinin mecliste görüşülüp Cumhurbaşkanı’nın onayı ve Resmi Gazete’ de yayımlanmasını izleyen ikinci ayın sonuna kadar mükellefler Maliye’ye başvurulabilecek.",2024-10-15 11:06:52
Şirketlerin bağımsız denetimi için 1 Ağustos kritik gün,https://www.hurriyet.com.tr/yazarlar/ahmet-karabiyik/sirketlerin-bagimsiz-denetimi-icin-1-agustos-kritik-gun-40155043,"Neredeyse herkes denetçi olabiliyordu. 2013’ten itibaren ise şirketlerde ancak Kamu Gözetimi, Muhasebe ve Denetim Standartları Kurumu’ndan (KGK) yetki almış Serbest Muhasebeci Mali Müşavirler (SMMM) veya Yeminli Mali Müşavirler (YMM) ‘bağımsız denetçi’ olabiliyor. Hangi şirketlerin bağımsız denetime tabi oldukları da her yıl Bakanlar Kurulu’nca belirleniyor. 2016 için; şu üç şarttan ikisini son iki yılda aşmış olan sermaye şirketleri bağımsız denetime tabi: a- Aktif toplamı 40.000.000 TL ve üstü, b- Yıllık net satış hasılatı 80.000.000 TL ve üstü. c- Çalışan sayısı 200 ve üstü (16.2.2016 Tarih ve 2016/8549 Sayılı Karar) Bağımsız denetime tabi şirketlerin seçtikleri denetçilerle veya denetim şirketleri ile yazılı sözleşme yapmaları da gerekiyor. Denetçinin, faaliyet döneminin dördüncü ayına kadar (her durumda faaliyet dönemi bitmeden) seçilmesini ve seçimden sonra ticaret siciline tescilini ve Türkiye Ticaret Sicili Gazetesi ile internet sitesinde ilan edilmesini ‘yeni Türk Ticaret Kanunu’ (TTK) şart koşuyor. (Md. 399) Denetim yapılmadığı durumda, finansal tabloları ve yıllık faaliyet raporunu da ‘düzenlenmemiş’ sayıyor. (Md.397/2) EKSİKLİKLERİN GİDERİLMESİ İÇİN SON TARİH 1 AĞUSTOS Ancak uygulamada ve sürelere uyumda aksamalar olduğundan KGK önce 12 Mayıs’daki Kurul Kararı ile bağımsız denetime ilişkin yasadaki zorunlulukları hatırlattı. Sonra da 7 Haziran’da Bağımsız Denetim Sözleşmelerindeki eksiklik ve aksaklıkların (2015 ve 2016 denetimi için) 1 Ağustos 2016 tarihine kadar giderilmesini aksi durumda idari yaptırımların uygulanacağına ilişkin duyuru yayımladı. Dolayısıyla bağımsız denetim kapsamında olan şirketlerin bağımsız denetçileri ile (2015 ve 2016 denetimi için) yaptıkları sözleşmeleri gözden geçirip eksiklik varsa gidermeleri için 1 Ağustos’tan önce düzeltme yapmaları önem arz ediyor. İNTERNET SİTESİ KURMAK HANGİ ŞİRKETLER İÇİN ZORUNLU Bağımsız denetim zorunluluğu olan şirketlerin internet sitesi kurmaları da zorunlu. Sitenin ‘Bilgi Toplumu Hizmetleri’ bölümü herkesin erişimine açılmak zorunda. (TTK Md. 1524) Sitede; şirketin MERSİS numarası, ticaret unvanı, merkezi, taahhüt edilen ve ödenen sermaye miktarı ile anonim şirketlerde yönetim kurulu başkan ve üyelerinin, (limited şirketlerde müdürlerin) bilgileri ve seçilen denetçinin adı ve soyadı/unvanı gibi bilgiler ‘sürekli olarak’ bulunması gerekiyor. Söz konusu bilgilerde değişiklik olduğunda ise güncellenmesi isteniyor. Genel Kurul toplantı çağrısı, ana sözleşme değişikliği kararı, birleşme, bölünme gibi durumlara ilişkin bilgiler ise ‘altı ay boyunca’ internet sitesinde yayımlanması gerekiyor. (Sermaye Şirketlerinin Açacakları İnternet Sitelerine Dair Yönetmelik: Md.6) İnternet sitesi koşullarına uymayan şirketlerin yöneticilerine ceza İnternet sitesini oluşturmayan şirketlerin yönetim organı üyeleri, yüz günden üçyüz güne kadar adli para cezasıyla ve internet sitesine konulması gereken içeriği usulüne uygun bir şekilde koymayan şirket yetkililerine yüz güne kadar adli para cezasına muhatap olabileceklerdir. (TTK Md. 562/12)",2024-10-15 11:06:54
Milyonlarca fahri vergi müfettişi göreve hazır,https://www.hurriyet.com.tr/yazarlar/ahmet-karabiyik/milyonlarca-fahri-vergi-mufettisi-goreve-hazir-40142656,"İlkinde ‘Alışverişe çıkarken kredi kartını evde bırakın’ deniliyor. İkincisinde ‘Kredi kartıyla alışverişe devlet bonusu’ diyor. Ve her iki durumda da tüketici kazanıyor. Birbirine taban tabana zıt iki başlığın ikisi de nasıl tüketici lehine olabilir ki?İlk haberdeki uyarının detayına bakalım önce... Uyarıyı yapan Tüketici Sorunları Derneği (TÜSODER). Tüketicilere; oruçlu oldukları ramazan günlerinde yanlarına kredi kartlarını almamalarını, alışverişlerini sabah saatlerinde zindeyken, açlık hissetmeden yapmalarını tavsiye ediyor. Dolayısıyla bu öneri ramazan ayına özeldi.İkinci haberdeki detaylara bakalım şimdi. ‘Kredi kartıyla alışverişe devlet bonusu’ ise yeni bir konu. Resmi açıklama yapılmasa da bu konuda Maliye’de bir çalışma olduğunu anlıyoruz. Amaç; fiş, fatura kesmekte gönülsüz olan satıcıları, tüketiciler-müşteriler vasıtasıyla fiş kesmeye zorlamak. Müşteriler alışverişinin ödemesini nakit para ile değil de kredi kartıyla yaptıklarında gönülsüz satıcılar fiş-fatura kesmek zorunda kalacaklar. (İşletmelerin kredi kartı pos cihazındaki tahsilat bilgileri Maliye’ye otomatik akmakta) Dolayısıyla kredi kartı kullanımı ne kadar artarsa kayıt dışı o kadar azalacak, vergi gelirleri de otomatik artacak. Maliye tüketiciye alışverişte kart kullanımını özendirip fiş fatura kesilmesini sağlarken tüketiciye ödül de verecektir. Alışverişin yüzde 2-3’ü oranında bir bonusun tüketicinin kartına yükleneceği de, biriken bonuslarla elektrik, su ve telefon faturalarının ödenebileceği de konuşuluyor. Dileriz bu resmi olmayan duyumlar resmi açıklamaya dönüşür, çünkü devlet de vatandaş da kazanıyor bu işten. Kaybedecek olan ise fiş fatura kesmeye gönülsüz olanlar, kayıt dışı iş yapanlar.Hatırlarsınız, vergi iade zarfları vardı 2007 yılına kadar. Tüm çalışanlar yıl boyu alışverişlerinde topladıkları fiş ve faturaları zarfa yazıp işyerlerine verip vergi iadesi alıyorlardı. Milyonlarca çalışan; fiş-fatura vermeye yanaşmayan gönülsüz satıcıları fiş vermeye zorluyorlardı. Bir nevi fahri vergi müfettişiydi milyonlarca çalışan. Çalışanların devletten aldıkları vergi iadesi ciddi bir maliyet de değildi Maliye için. Vergi iadesinin oranı, toplanan fiş-faturanın yüzde 4 ila 8 arasında bir orana denk geliyordu.Fahri vergi müfettişliğinin ‘kredi kartı ile alışverişe bonus’ yoluyla yeniden 10 yıl sonra konuşuluyor olması olumlu. Vergi iadesinde olduğu gibi zarf doldurma, bir yıl bekleme, işverene hesaplatma gibi karmaşık - kırtasiye işlemlerine de ihtiyaç olmayacak. Kredi kartıyla alışveriş yaptıkça alışverişin yüzde 2’si, 3’ü tüketicinin kartına devlet ödül olarak yükleyecek. Milyonlarca tüketicinin bu ‘fahri vergi müfettişliği’ görevini hakkıyla yapabileceğini şimdiden tahmin etmek hiç zor değil. Dileriz yasal düzenleme yapılıp ‘kredi kartlı alışveriş yapana ödül de’ uygulamaya geçer, hem devlet hem tüketici bu işten kazançlı çıkar.FİŞ- FATURA VERMEMENİN CEZASIFiş, fatura kesmemenin cezası (en az) 210 lira. Alışveriş sırasında fiş veya faturayı kesip müşterisine vermeyenlere (esnafa, şirkete) belge üzerinde yer alması gereken meblağın yüzde 10’u oranında ‘özel usulsüzlük cezası’ kesilir. Her halükarda ceza 210 liranın altında, 110 bin liranın üzerinde olamıyor. FİŞ ALMAYAN TÜKETİCİYE CEZAFiş almamanın cezası da var: 42 TL. Alışverişe çıkan tüketiciler; alışverişlerinde fatura, yazarkasa fişi, serbest meslek makbuzu gibi belgeleri almadıklarında 42 TL cezaya muhatap olabilirler. Maliye yetkililerince belge alınmadığının tespitinin tutanağa geçirilmesi ve belge almayana örneğinin verilmesiyle, bu tutanak ceza ihbarnamesi yerine geçiyor.",2024-10-15 11:06:55
Bol izinli iki bayram ve iki bayram arası yıllık izinler,https://www.hurriyet.com.tr/yazarlar/ahmet-karabiyik/bol-izinli-iki-bayram-ve-iki-bayram-arasi-yillik-izinler-40132371,"Resmi tatil olan üç buçuk günlük kısmı net: Bayramın üç günü (dün, bugün, yarın) ve arifenin yarım günü... Arife-pazartesi öğleden önce yarım gün ve cuma tam gün içinse; kamuda çalışanlar (1.5 gün) idari izinli sayıldı ve hafta sonları ile beraber bayram tatili dokuz güne çıktı böylece...Özel sektör de büyük çoğunlukla kesintisiz dokuz gün izne uydu. Arada kalan süre için; idari izin, yıllık izin veya telafi çalışması seçenekleri devreye girdi... Şimdiden müjdeyi vereyim. Kurban Bayramı’nda da dokuz gün tatil görünüyor. Bir tek cuma açıkta duruyor. Bayramın ilk günü 12 Eylül Pazartesi, dördüncü günü 15 Eylül Perşembe. Yani büyük ihtimalle Kurban Bayramı’nda da dokuz gün izin var. 2016’nın şansı bu... Bayram günlerinin tamamı hafta içine rastladığından kalan bir veya bir buçuk günü hafta sonu ile birleştirmek de kolay oluyor... İki bayramın arasına da değinelim... Temmuzun başından eylülün ortasına... Yaklaşık iki buçuk aylık bu süre, en çok tercih edilen ‘yıllık izin’ dönemi aynı zamanda. Milyonlarca çalışan izne çıkmak için bu dönemi tercih ediyor. Üstelik bayramlardaki izinlere (genel tatile denk gelen kısmı) ilaveten bir yıllık izin. (İş Yasası’na göre; resmi tatiller yıllık izin hak edişinde dikkate alınmıyor.)  Peki hangi çalışan ne kadar izin kullanabilecek bu iki buçuk aylık sürede? İş yasasında yer alan koşullar nedir? Gelin birlikte göz atalım... İşyerinde en az bir yıl çalıştıktan sonra yıllık izin hak edilebiliyor. Çalışma süresine bağlı izin süreleri şöyle: a) Bir yıldan beş yıla kadar (beş yıl dahil) olanlara ondört günden, b) Beş yıldan fazla onbeş yıldan az olanlara yirmi günden, c) Onbeş yıl (dahil) ve daha fazla olanlara yirmialtı günden, az olamıyor.  50 yaş üstü ve 18 yaş altı için izin süreleri: Onsekiz ve daha küçük yaştaki işçilerle elli ve daha yukarı yaştaki işçilere verilecek yıllık ücretli izin süresi yirmi günden az olamıyor.  Yıllık ücretli izin günlerinin hesabında izin süresine rastlayan ulusal bayram, hafta tatili ve genel tatil günleri izin süresinden sayılmıyor. İşveren tarafından yıl içinde verilmiş bulunan diğer ücretli ve ücretsiz izinler veya dinlenme ve hastalık izinleri yıllık izne mahsup edilemiyor.  Bir bölümü on günden aşağı olmamak üzere bölümler hâlinde yıllık izin kullanılabiliyor. BAYRAMDA  ÇALIŞANLARIN ÜCRETLERİ İŞ Yasası’na göre; çalışanlar normalde fazla mesai yaptıklarında normal ücretinin 1.5 katını alırlar. (Her bir saat fazla mesai için yüzde 50 fazlasını) Bayramda çalışanlar ise normal ücretinin iki katı kadar ücret hak ederler. Çalışılan her bir gün için bu hesap yapılır. (Arife günü yarım gün ve bayramın üç günü için)‘Bayramda aileleri ile birlikte olamayıp, görev başında olan çalışanlar’ başta olmak üzere, herkese iyi bayramlar diliyorum.",2024-10-15 11:06:59
İnceleme hiç mi yok?,https://www.hurriyet.com.tr/yazarlar/ahmet-karabiyik/inceleme-hic-mi-yok-40123563,"Ekmek dolabının boş olduğunu gören müşteri “Ekmek yok mu?” diye soruyor. Bakkal “Kalmadı, yok” diyor ama müşteri bir kez daha şansını deniyor “Hiç mi yok” diyor. Tipik Türk davranışlarından olan bu reflekse; günlük hayatımızda çokça şahit de olurken hatta bizzat ‘Hiç mi yok’ derken, komedyenlerin gösterilerinde gördüğümüzde ise bu kez gülerek “Yoksa yoktur, ‘hiç mi yok’ ne demek canım” deriz. Maliye Bakanı Naci Ağbal, Meclis’e gelen yeni varlık barışı kanunu tasarısı ile ilgili detaylı açıklama yaptı. “Yurtdışında parası-varlığı olan yıl sonuna kadar bildirimde bulunup, ülkeye getirsin, ne vergi alınacak ne de vergi incelemesi yapılacak, vatandaştan getirdiği paraların hesabı sorulmayacak” dedi. ‘Varlık barışı’ tasarısının gündeme gelmesiyle, bildirimde bulunmayı düşünen her Türk vatandaşının şu soruları soracağını da şimdiden tahmin edebiliriz. “İnceleme hiç mi yok”, “Hiç mi hesap sorulmayacak?”. Bakkaldan ‘Ekmek yok’ cevabı almasına rağmen “Hiç mi yok” diyen vatandaşın da, yurtdışından varlık getirecek vatandaşın da sorusundaki amaç aynı. Cevabını zaten aldığı soruyu bir daha sorarak ‘içini rahatlatmak, emin olmak.’Varlık barışı tasarısının yasalaşması ve uygulamaya yönelik tebliğin yayınlanmasından sonra detaylarına ayrıca bakacağız. Ancak Maliye Bakanı’nın açıklamasında “inceleme yok” ifadesinin altının çizildiğini görüyoruz. Hatta “İnceleme hiç mi yok?” diyecekler için de peşinen açıklamasını da yapmış “Aksi bir durum iyi niyetle masum şekilde devletin verdiği imkanı kullanarak parasını getiren kişilere haksızlık olur” demiş. Ayrıca “Böyle bir düzenleme yaptıktan sonra güveni sarsacak hiçbir işe girişmememiz lazım. Bunun hukuki temelini de yaptığımız yasal düzenleme ile sağlıyoruz” şeklinde açıklaması da var. Şu konuyu özellikle belirteyim: Maliye’nin her zaman vergi incelemesi yapmaya zaten yetkisi var. Dolayısıyla varlık barışı kapsamı dışındaki konularda, mükellefleri vergi incelemesinden muaf tutan bir koruma söz konusu değil. Varlık barışı ile amaçlanan; Türk vatandaşlarına ait yurtdışında yer alan para, altın, menkul kıymet ve benzeri varlıkların ülke ekonomisine kazandırılması. Yatırım ortamının iyileştirilmesi amacıyla diğer vergi yasalarında değişiklik öngören yasa maddeleriyle birlikte Meclis’e sunulan tasarıyı beş madde de özetleyebiliriz.  1-) Gelen varlıklar üzerinden vergi alınmayacak. Varlıkları bildirmek veya beyan etmek için yıl sonuna (31 Aralık 2016) kadar süre belirlenmiş.  2-) Para, altın, döviz, menkul kıymet ve diğer sermaye piyasası araçları banka veya aracı kurumlara bildiriliyor. Bildirimden sonraki bir ay içerisinde de varlıkların Türkiye’ye getirilmesi gerekiyor.  3-) Alacaklar ve taşınmazlar ise vergi dairelerine beyan ediliyor. Beyan edilen değerlerinin karşılığının Türk Lirası veya döviz olarak beyandan sonraki bir yıl içerisinde Türkiye’ye getirilmesi gerekiyor.  4-) Varlıklar şahsi hesaplara da, şirketlerin hesabına da transfer edilebiliyor. Şirketlere gelen varlıkların sermayeye eklenmesi zorunluluğu olmayacak.  5-) Kendi adına olabileceği gibi başkası adına da bildirimde bulunabiliniyor. Adına varlık transferi gerçekleşenler için, Veraset ve İntikal Vergisi istenmeyecek.",2024-10-15 11:07:01
Pişmanlık vergisi,https://www.hurriyet.com.tr/yazarlar/ahmet-karabiyik/pismanlik-vergisi-40120483,"En iyisi, biz Maliye olarak incelemeye zaman ayırmayalım. Sen de vatandaş olarak denetim stresini yaşama; eksik beyan ettiğin vergiyi, gecikme zammını ve cezasını öde. Bir düşün istersen, 15 gün de zamanın var.” Pazartesi Hürriyet’te, Neşe Karanfil’in haberinde okudum bu yeni ‘pişmanlık ödemesi’ modelini. Maliye Bakanı Naci Ağbal açıklamış. Vergi denetiminde yeni bir model olduğunu ve üzerinde çalıştıklarını belirten Bakan Ağbal açıklamalarında ayrıca;  * Özellikle banka kayıtları ile beyan edilen işlemler arasında uyumsuzluk-eksiklik olduğunda şüpheli işlem sayılacağını ve muhatabına konunun -incelemeden önce- sorulacağını, * Mükellefin, bahsedilen şüpheli işlemlerden vergi cezası çıkmayacağını düşündüğünde, 15 gün içinde pişmanlık başvurusunda bulunmama hakkının da olduğunu (incelemeyi kabul edebileceğini), * Pişmanlıktan faydalanabileceklerin; kira geliri elde edenler, konut alanlar ve işadamları olacağını ancak sahte belge ve hileli vergi işlemi yapanlar için ‘Pişmanlık Ödemesi’ söz konusu olamayacağını,belirtmiş.  Bahsedilen modelin yasalaşmasıyla konu netleşecektir. Ancak; kritik olan konu şu: Maliye’nin uyarısını dikkate alan mükellefin 15 gün içinde ‘Pişmanlıkla ödeme’ yaptığında vergi aslını (ve gecikme cezasını) ödemesiyle konu kapanacak mıdır? Yoksa ilaveten vergi ziyaı cezası da ödenecek midir? Vergi ziyaı cezası da ödenecekse yeni modelin pek bir cazibesi kalmıyor. Çünkü ‘pişmanlıkla ödeme’ yapmayıp, incelemeye tabi olduğunda da ödeyeceği tutar aynı (vergi cezalı) olacaktır. Mükellefin kazancı yalnızca vergi inceleme sürecini yaşamaması olacak. (Aşağıda açıkladığımız güncel pişmanlık hükümlerinde ise ‘vergi cezası’ ödenmiyor. Yalnızca vergi aslı ve gecikme zammı söz konusu.) En azından; inceleme sonucunda ödenecek tutara göre, incelemesiz peşinen ödenecek tutar arasında mükellef lehine bir indirim-fark olmalı ki (cezada indirim olabilir mesela) model cazip hale gelebilsin.  VUK’A GÖRE PİŞMANLIK UYGULAMASI NASIL Güncel uygulamada ‘Pişmanlık’ hükümleri Vergi Usul Kanunu’nda (VUK) yer almakta. (Md. 371) Pişmanlık hakkından faydalanabilmek için mükellefin kendiliğinden Maliye’ye başvurması gerekiyor. ‘Beyan etmediğim vergi var’ veya ‘eksik beyan ettiğim vergi var’ demesi gerekiyor. Ardından 15 gün içinde de vergi ödemelerini yapması gerekiyor. Vergi İncelemesi başlamışsa veya bir ihbarda bulunulmuşsa pişmanlık başvurusu kabul edilmiyor, mükellef lehine olan ‘vergi cezası kesilmeme avantajı’ ortadan kalkıyor.  Bilerek de bir vergi eksik beyan edilmiş veya hiç beyan edilmemiş olabilir, bilmeyerek de sonradan bu eksiklik fark edilmiş olabilir. Her iki durumda da pişmanlık maddesinden yararlanılabiliyor. Maliye durumu fark etmeden bu riskten nasıl kurtulurum diyen, nasıl hatamı en az zararla telafi ederim diye düşünenler için “pişmanlıkla Maliye’ye başvurmak” pratik çözüm. Vergi aslı ve gecikme zammı ödenirken ‘vergi ziyaı cezası’ (vergi aslının 1 katı veya 3 katı) uygulanmıyor. Konu çözülüyor.  İncelenen dönem dışındaki dönemler için pişmanlık başvurusunda bulunulabilir mi? Maliye bir döneme (misal,2015) ilişkin inceleme başlatmışken mükellefler farklı bir dönem için (misal, 2014) pişmanlık hükümlerinden yararlanabilir mi? Yargıya intikal eden benzer bir olayda Danıştay inceleme yapılan dönem dışındaki diğer dönemler için Pişmanlık başvurusunun geçerli olduğunu (vergi ziyaı cezası kesilmeyeceğini) belirtmiş.  “...Davacı hakkında 2006/Aralık dönemine ilişkin olarak vergi incelemesi bulunmadığı, incelenen dönemlerin 2007/Haziran ve Temmuz dönemleri olduğu belirtildiğinden pişmanlık talebinin (2006 için) kabul edilmemesi suretiyle kesilen cezada yasaya uygunluk bulunmadığından yazılı gerekçeyle verilen kararın bozulması gerekmiştir.” (Danıştay 9. Daire 2012/4625 K., 17.9.2012 Tarih.)",2024-10-15 11:07:03
5 yılda ikiye katlanan milyonerler ne kadar vergi ödedi,https://www.hurriyet.com.tr/yazarlar/ahmet-karabiyik/5-yilda-ikiye-katlanan-milyonerler-ne-kadar-vergi-odedi-40117625,"Bankalarda 1 milyon lira üstü mevduat bulunan hesap sayısı 46 bin küsurdan, 94 bin küsura ulaşmış. Yakın zaman önce okudum bu haberi... Milyoner sayısındaki artış oranı çarpıcı olunca ‘nasıl milyoner olunur’ ve ‘milyoner olmanın sonuçları’ üzerine şu silsileyi düşündüm otomatikman...Bu yeni milyonerlerin (veya eski milyonerlerin) ne kadarlık bir kısmıdır bilmiyorum ama... Milyonerlikleri, hisse senedi satışından elde ettikleri kazançlarından geliyor... Veya gayrimenkul satışından gelen nakitlerle milyoner oldular... Yani ellerindeki hisse senetlerini veya gayrimenkulleri yerli yabancı oyunculara satarak milyonlarca liralık kazanç elde edildi. Son yıllarda onlarca belki yüzlerce dev şirket el değiştirdi. Gayrimenkulde de hep bir canlılık ve fiyat artışı söz konusu. Yerli-yabancı talep, fiyatları hep yukarı taşıdı. İşin ilginç yanı kazanç elde edenlerin büyük çoğunluğu vergi de ödemediler. “Nasıl olur, milyonlarca hatta milyarlarca kazanç olur da nasıl vergisi ödenmez” denilecektir. Yok, hayır “Kural dışı değil vergi ödememeleri, her şey yasal.” Oyuncular yanlış bir şey yapmadılar, kurala uygun davrandılar. Kural baştan böyle konulmuştu.Mevzuat; “hisse seneti satışları için; iki yıl elde tuttuktan sonra satan (gerçek) kişilerin kazancına vergi yok” ve “gayrimenkulünü beş yıl elde tutup satan (gerçek) kişilerin kazancına vergi yok” diyor.Mevcut kurallar böyle ama kural değişikliği yolda. Vergi geliyor. Meclis’te (Plan ve Bütçe Alt Komisyonu’nda) yer alan Gelir Vergisi Kanunu (GVK) tasarısı, her iki kazanç için de yeni kurallar getiriyor.Önce hisse senetlerinden başlayalım. İki yıldan sonra da satılsa; 5 yıl sonra, 10 yıl sonra da satılsa kazanç üzerinden vergi ödenecek. Elde tutma süresi uzadıkça daha az vergi ödenecek, süre uzadıkça istisna oranı artacak. Ancak her durumda vergi ödenecek. Beş yıldan fazla elde tutulduktan sonra satılan hisse seneti için bile kazancın yüzde 25’i üzerinden (yüzde 75’i istisna) vergi ödenecek. Elde tutma sürelerine bağlı istisnalar şu şekilde: Hisse senetlerini iki yıl sonra devreden için istisna yüzde 40, üç yıl sonra için yüzde 50, dört yıl sonra için yüzde 60 ve beş yıl sonra devreden için yüzde 75 olarak uygulanması öngörülüyor. Hali hazırda Anonim Şirket (AŞ) hisse senetleri iki yıl elde tutulduktan sonra vergisiz satılabiliyor. AŞ hisse devrini vergisiz yapabilmek için şirketin paylarının hisse seneti olarak bastırılmış olması da gerekiyor. (Veya hisse senetleri basılana kadar geçerli ‘ilmühaber’ bastırılabiliyor.)      Bahsettiğimiz senetler; halka açık olmayan şirketlerin payları ve sahipleri de gerçek kişi olan AŞ (kapalı) hisse senetleri. (Limited şirket pay sahibi olanlar, paylarını 2 yıl sonra da 10 yıl sonra da satsa fark etmiyor, her durumda ortaklık paylarını devredip kazanç elde ettiğinde vergi ödüyor.)GELİR VERGİSİ TASLAĞINDA GAYRİMENKUL SATIŞ KAZANÇLARIHALİ hazırda Gelir Vergisi Kanunu’na göre alış tarihinin üzerinden 5 tam yıl geçtikten sonra gayrimenkul satıldığında ne kadar kazanç elde edilirse edilsin (gerçek kişiler için) vergi ödenmiyor. GV tasarısına göre ise; gayrimenkulünü edinim tarihinden beş yıl geçtikten sonra satanlar için de vergi geliyor. (İkamet ettiği tek konutunu satan kişilerin elde ettiği kazançlar vergiye tabi tutulmayacak.) Tasarıya göre vergi hesabında; edinim tarihi ile satış tarihi arasındaki süre arttıkça daha fazla istisna uygulanabiliyor. İki yıl dolmadan satanlar tüm kazançları üzerinden vergi ödeyecek. Vergi hesaplanırken elde tutma süresine bağlı olarak artan vergi istisnaları olacak. Uygulanacak istisnalar hisse seneti ile aynı... İki yıldan sonra yüzde 40, üç yıldan sonra yüzde 50, dört yıldan sonra yüzde 60 ve beş yıldan sonra satanlar için yüzde 75 istisna uygulanarak vergi hesaplanacak.",2024-10-15 11:07:05
Vergide Ramazan bereketi,https://www.hurriyet.com.tr/yazarlar/ahmet-karabiyik/vergide-ramazan-bereketi-40114609,"Birçok işletmenin dağıttığı erzaklar, işçilere verilen bayram ikramiyeleri Gelir Vergisi Kanunu’na göre vergiye tabi. Dolayısıyla ramazana özel yardımlar nedeniyle işverenler yeni vergileri hesaplayıp Maliye’ye ödeyecekler. TABİİ ki oruç tutmanın vergi gelirlerine bir etkisi yok. Ramazana özel diğer bir ibadet fitre. Fitrenin de vergi gelirlerine bir etkisi yok. E o zaman ‘vergi gelirlerinde nasıl artış olacak’ denilecektir.Ramazan ayında birçok işletme çalışanlarına erzak dağıtıyor ama... Ayrıca Ramazan Bayramı’nda çalışanlarına ‘bayram ikramiyesi’ veren birçok işletme de var. İşte bu çalışanlara dağıtılan erzak kolileri de, bayram ikramiyeleri de Gelir Vergisi Kanunu’na (GVK) göre vergiye tabi... (Md. 61) Dolayısıyla ramazana özel yapılan bu yardımlardan dolayı işverenler ilave vergi hesaplayıp Maliye’ye vergi ödeyecekler. (Ramazan ayı içinde gıda tüketiminde, bayramda seyahat-konaklama talebindeki artış da; beyan edilecek Gelir ve Kurumlar vergilerini, KDV’lerini de otomatik artıracaktır.)HESAP NASIL YAPILACAKErzaklar için: İşverenin erzaklara ödediği KDV dâhil bedeller (brütleştirilerek) çalışanın ücreti gibi değerlendirilecek ve çalışanın bordrosunda GV hesabına dahil edilerek Maliye’ye beyanda bulunulacak. Maaş için nasıl Damga Vergisi (DV) hesaplanıyorsa; erzakın KDV dâhil bedeli üzerinden de DV hesaplanacak. Bayram da ödenecek ikramiye için de aynı uygulama geçerli. Maaş gibi GV ve DV hesaplanarak Maliye’ye ödemesi yapılacak. ÖNCE VERGİLENDİRİLİYORGVK’na göre ücret olarak görülen ve üzerinden vergi hesaplanan söz konusu yardımlar, diğer bordro kalemleri gibi işletme için aynı zamanda bir gider kalemi olarak muhasebeleştiriliyor. Dolayısıyla işletmenin ödeyeceği verginin hesabında gider (-) olarak da dikkate alınabiliyor. İKRAMİYE İÇİN SGK PRİMİ Sosyal Sigortalar ve Genel Sağlık Sigortası Kanunu’na göre, ayni yardımlar sigorta primine tabi olmadığından, personele verilen erzak için sigorta primi hesaplanmayacak. Bayramda verilecek ikramiye içinse sigorta primi hesaplanıp SGK’ya ödenecek.İŞYERİ DIŞI YEMEK VERGİLİRamazanda veya diğer zamanlarda işyerlerinde yemek verildiğinde, işveren ilaveten bir vergi ödemiyor (istisna). Ancak eğer işyeri dışında yemek veriliyorsa ve her bir çalışan için ödenen günlük yemek bedeli tutarı 13.70 lirayı da (KDV Dahil : 14.80 lira) aşıyorsa yine vergi var. (13.70 lirayı aşmasa da; istisnadan yararlanmak için ödemenin çalışana değil yemek hizmetini veren işletmeye yapılması gerekiyor. GVK 23/8)ÖDENECEK VERGİYİ AZALTAN YARDIMLARİLAVE vergi doğuran yardımlar olduğu gibi, ödenecek vergiyi azaltan yardımlar da var. İster kazancından dolayı beyanname veren şahıslar (GV Beyannamesi) ister şirketin kazancından dolayı beyanname veren kurumlar (Kurumlar V. Beyannamesi) bu avantajdan yararlanabiliyor. Fakirlere yardım amacıyla gıda bankacılığı faaliyetinde bulunan (Kızılay gibi) dernek ve vakıflara yapılacak gıda yardımlarının tamamı, maliyet bedeli üzerinden kazançtan indirebiliyor.Ancak, vergi avantajı sağlayan bağışın şartlarını da iyi incelemek gerekiyor. Suriye’deki ihtiyaç sahiplerine yardım amacıyla un bağışı yapan bir vergi mükellefi, un yardımının önce bir yardımlaşma derneğine oradan da tutanakla Kızılay’a teslimini sağlamış. Sonradan; yaptığı bağışın bedelini vergi beyannamesinde indirim konusu yapıp yapamayacağını Maliye’ye sormuş. Beyannamesinden indirilemeyeceği yönünde cevap almış. Olumsuz cevabın nedeni ‘Derneğin tüzüğünde ihtiyacı bulunanlara gıda yardımı yapabilmesine ilişkin hükümlerin bulunmaması’. (Malatya Vergi D. Başkanlığı, 04/08/2014 Tarih ve 37538499-120[89-2014/1]-22 Sayılı Özelge) Özetlersek: Bağış sonradan Kızılay’a tutanakla teslim edilmiş olsa da, ilk teslim edilen yardım derneğinin gerekli koşulları sağlamıyor olmasından avantaj kaybedilmiş. Yani; vergi indiriminden faydalanabilmek için direkt olarak gıda bankacılığı faaliyeti olan bir vakıf veya derneğe bağışın teslim edilmesi şart koşuluyor.",2024-10-15 11:07:06
Bir sabah ansızın!,https://www.hurriyet.com.tr/yazarlar/ahmet-karabiyik/bir-sabah-ansizin-40111590,"GEÇENLERDE okudum haberi. Teknoloji firması Google’ın Paris’teki ofisine baskın düzenlenmiş. Fransız maliye uzmanları ve polis, Google’ın başkentteki ofisine vergi kaçırıldığı iddiaları üzerine operasyon yapmış. Detayını bilmiyoruz tabii ama konu hassas. Vergi idaresinin tabii ki her zaman vergi mükelleflerini denetleme, inceleme hakkı var. Ancak haberdeki denetim yöntemi diğerlerinden farklı... Yani şirkete önceden haber vermeksizin ve yüze yakın mali uzmanla ‘ani denetim’. Denetlenen şirket için de tedirgin edici... Herhangi bir vergisel riski olmasa bile; hiç bir mükellef işyerine ani bir şekilde gelen müfettişlerce, ofisinin, bilgisayarlarının, evraklarının didik didik edildiği anı yaşamak istemez. Otomatik olarak şu da merak edilecektir... Fransız Maliye’sinin bu şok denetim yönteminin Türkiye’deki karşılığı nedir? ‘Aramalı İnceleme’. İstisnai başvurulan bu inceleme yöntemi Vergi Usul Kanunu’nda (VUK) yer almakta. (Md. 142 ila 147) ARAMALI İNCELEMEKısaca özetleyelim içeriğini: Öncelikle vergi incelemesine yetkili olanların ‘Aramalı İncelemeye’ ihtiyaç olduğuna kanaat getirip gerekçeli bir yazı ile Sulh Yargıcından ‘Arama Kararı Vermesini’ istemesi gerekiyor. Sulh yargıcının da bu isteğe uygun olarak ‘arama yapılmasına karar vermesi’ gerekiyor. Yasa ayrıca; ihbar ve yapılan incelemeler dolayısıyla bir mükellefin ‘vergi kaçırdığına işaret eden ipuçları’ bulunmasını da şart koşuyor. ‘Aramalı İnceleme’ konusunun diğer öne çıkan detayları da şöyle...3 AYLIK SÜREİncelemeye yetkililer: Vergi Müfettişleri, Vergi Müfettiş Yardımcıları, ilin en büyük mal memuru veya vergi dairesi müdürleri. Gelir İdaresi Başkanlığı’nın merkez ve taşra teşkilatında müdür kadrolarında görev yapanlar da vergi incelemesine yetkilidirler. İhbarcının ismi: Eğer ihbar üzerine arama yapılmışsa ve ihbar sabit olmazsa nezdinde arama yapılan kimse muhbirin adının bildirilmesini isteyebilir, bu takdirde vergi dairesi muhbirin ismini bildirmek zorunda.Tutanak: Aramada bulunan ve incelenmesine lüzum görülen defter ve belgeler ayrıntılı olarak bir tutanakla tespit olunur. İnceleme süresi: Aramalı incelemede alınan defter ve belgeler üzerindeki incelemeler en geç üç ay içinde bitirilerek sahibine bir tutanakla geri verilir. İncelemelerin haklı sebeplere binaen üç ay içinde bitirilmesine imkân olmayan hallerde sulh yargıcının vereceği karar üzerine bu süre uzatılabilir. Ancak bu üç aylık süre; incelenen evrakların sahibine teslimine ilişkin kıstı ifade ediyor. Vergi incelemesinin tamamen sonlanması ise; ‘sınırlı incelemede 6 ayda’, ‘tam incelemede bir yılda’ tamamlanması gerekmekte.ÇEVRİM DIŞI KALMA HAKKIYİNE Fransa’dan bir haber... Bu kez konu İş Yasası. Çalışanların çevrimdışı kalma hakkı. Çalışanların mesaiden sonra işyerlerinden gelebilecek e postalarına erişiminin engellenmesine yönelik bir yasa taslağı konuşuluyor. Tasarıya göre; işveren ile çalışan arasında imzalanacak protokolle, çalışana ‘mesaiden sonra iletişimi kesme hakkı’ tanınacak ve kendi akıllı telefonu ya da diğer profesyonel dijital araçlardan şirket maillerini engelleme uygulaması konulması sağlanacak. “Türkiye’de durum ne?” derseniz... Yargı kararlarına baktığımızda konu daha çok ‘çalışanın, işyerinden fazla mesai talebi’ çerçevesinde tartışılmış. Çalışanın fazla mesai alacağı için açtığı davada; (şirket e posta adresini kullanarak) mesaiden sonra ilettiği e-posta örneklerini dosyaya sunmuş. Yargıtay, bu e posta yazışmalarını dikkate alarak kararını vermiş. “Fazla çalışmanın ispatı konusunda işyeri kayıtları, özellikle işyerine giriş çıkışı gösteren belgeler, işyeri iç yazışmaları, delil niteliğindedir” demiş. (Yargıtay 22. Hukuk Dairesi E. 2013/10869, Tarih 15.5.2014)",2024-10-15 11:07:09
1 saatlik yüzmenin bedeli 1500 lira,https://www.hurriyet.com.tr/yazarlar/ahmet-karabiyik/1-saatlik-yuzmenin-bedeli-1500-lira-40108481,"Tahsilat makbuzu da verdiler ardından. Spor tesislerinin daha önceden de üyesiydim. Biten üyeliğimi sonbaharda, yenilememiştim. İlkbaharla beraber düzenli spor yapacağım diyerek, 1.500 TL ödeyerek bir yıl daha üyesi oldum tesislerin. Ödemenin ardından yaklaşık bir saat yüzerek siftah da yaptım. Tesislere ikinci gidişim, ödemeden birkaç gün sonraydı… Fakat o da ne… Tesislerin kapısında kilit vardı… Öğrendim ki şirket iflas etmiş… Yoksa 1.500 TL boşa mı gitmişti? Hemen bankayı aradım, ‘durumu anlatan dilekçeyi fakslayın, inceleyip ödemenizi iade edip edemeyeceğimizi bildireceğiz’ dediler. BASIM YAYIM ŞİRKETİÖnemli bir detay var yalnız… Kredi kartından çekim yapan pos cihazı ‘spor tesislerinin’ değilmiş, başka bir şirketin pos cihazı imiş. Alakasız bir şirket; ‘basım yayım şirketi’… Tahsilat makbuzu ise ‘spor tesisi’ adına düzenlenmiş. Gerçekte ödeme basım yayım şirketinin kasasına gidiyor, müşteri ise spor tesisine ödeme yaptım sanıyor. Müşteri olarak ben bunu ne zaman fark ediyorum… Ödeme anında değil, kapıdaki kilidi gördükten sonra, makbuzla kredi kartı dökümünü karşılaştırdığımda anlıyorum… (Yıllardır üyesi olduğumdan pos slipi ya da faturayı isteyip belgelerde tesisin adı var mı yok mu diye de bakmadım.) Yukarıdaki vâkâda mağdur yalnızca olayı anlatan kişi değil… Üyelik bedelini ödeyip artık hizmet alamayan 6 bin üyeden bahsediliyor. Ki üç yıllık, beş yıllık üyelik ödemesi yapanlar da var. Belli ki; spor tesisi borca batık… Tesis, kendi adına tahsilat yaparsa alacaklıları bu paralara el koyacak… O yüzden başka bir şirketin (kontrolü kendinde olan bir şirket olmalı) pos cihazı ile müşterilerinin kredi kartından tahsilat yapıyor. Usulsüz evrakla müşteriler yanıltılıyor. 15 BİN MAĞDURDarüşşafaka Cemiyeti kira geliri elde etmek için mülkiyeti kendine ait tesisleri kiraya vermiş. Nasıl müşteriler mağdursa, Cemiyet’te kira gelirini uzun zamandır tahsil edemeyip mahkemeye başvurmuş. İşletmeci şirketin diğer şubeleri (Eyüp ve Başakşehir) ile birlikte üye sayısının, yani mağdurların 15 binden fazla olduğu söyleniyor. Ayrıca; şirketten çalışanlarının maaş alacağı, devletin de vergi ve sigorta primi alacağı da kuvvetle muhtemeldir. 25.000 metrekare alana kurulu tesiste fitness alanı, yarı olimpik ve olimpik havuzlar, tenis kortları, basketbol sahası, tiyatro salonu ve bir anaokulu bulunuyor. Mağdur binlerce üyenin veya diğer alacaklıların zararlarını tazmin etmeleri düşük bir ihtimal olarak görünüyor. İyi yönetilmediğinden; borç batağına giren, alacaklılarını ve müşterilerini yanıltan, mağdur eden ilk vâkâ bu değil, son da olmayacak. Ancak bu tip riskli durumların önceden tespitine yönelik bazı önlemler de alınabilirdi. Darüşşafaka Cemiyeti kira alacağını; teminat mektubu ile güvence altına alabilirdi mesela… Teminat mektubu, kira alacağındaki problemin önceden tespitine ve çözümüne yol açacak, “zararın neresinden dönülse kardır” prensibini harekete geçirecekti. Böylece; belki altı ay, belki bir yıl önce mağdur sayısının da, zararın da bugünkü boyuta gelmesi önlenebilirdi. İNTERNETTE GERÇEK KİMLİK BİLGİLERİ YOKBİR ayrıntı daha var. Spor tesislerinin internet sitesine (.….fs.com) girildiğinde hep marka “.…. Fitnesstation” ön planda. Tüzel kişiliği, şirketin ismini, ticari unvanını (... Spor San ve Tic. A.Ş.)  göremiyorsunuz. Müşterilere marka üzerinden tanıtım pazarlama yapılıyor. Müşteriler markayı biliyor, tanıyor… Peki ama problem çıktığında marka muhatap değil ki, tüketiciler/müşteriler markaya dava açamaz, şirkete  (tüzel kişiliğe) dava açabilir. Başından beri müşterilere gerçek muhatap gösterilmemiş,  gelir elde eden ‘tüzel kişilik’ adeta gizlenmiş. İnternet sitesinde gerçek kimliğe; şirketin ticari unvanı, sicil numarası vb. hiçbir bilgi belgeye yer verilmemiş. İşin garibi bu konuda bir yaptırım da yok. Herhangi bir sektördeki bir şirket internet sitesi üzerinden (daha çok da markalarını kullanarak) tanıtım pazarlama yapıp binlerce tüketiciye ulaşıp, ürünlerine talep yaratabiliyor, gelir elde edebiliyor. Ama gelir elde ettikleri bu sanal ortamda gerçek kimliklerine (ticari unvan, sicil numarası vb.) yer vermediklerinde bir yaptırımla da karşılaşmıyorlar, bu yönde bir zorunlulukları yok.  ‘Elektronik ticaret’ kapsamında direkt internetten sipariş alıp-satış yapıp-tahsilat yapan (tatil, yemek, fırsat şirketleri gibi) şirketler farklı. Söz konusu şirketler elektronik ticaret mevzuatı kapsamında gerçek kimliklerine sitelerinde yer vermek zorundalar. (Elektronik Ticarette Hizmet Sağlayıcı ve Aracı Hizmet Sağlayıcılar Hakkında Yönetmelik) Bağımsız denetime tabi şirketler de farklı.  Hem internet sitesi açmak zorunda, hem de bu sitede tüzel kişilik bilgilerine detaylı olarak yer vermek zorunda. Ancak bağımsız denetime tabi olanlar büyük ölçekli şirketler. (2016 için; şu üç şarttan ikisini son iki yılda aşmış olan şirketler bağımsız denetime tabi: a- Aktif toplamı 40.000.000.TL ve üstü, b- Yıllık net satış hasılatı 80.000.000.TL  ve üstü, c- Çalışan sayısı 200 ve üstü) Halbuki; internet sitesi kurup, tanıtım pazarlama yapıp, binlerce müşteriyle temas kurmak için e ticaret şirketi olmak ya da büyük ölçekli şirket olmak gerekmiyor. Dolayısıyla eğer bir işletme internet sitesini aktif olarak kullanıyorsa, site üzerinden tanıtım pazarlama yapıp potansiyel müşterilerine temas ediyorsa, o işletmenin sitesinde gerçek muhatabın (gerçek kişi veya tüzel kişi) yani gelir elde edenin tüm kimlik bilgilerinin de bulunması gerekir. Ticari unvan, ticaret sicil numarası, vergi dairesi, vergi numarası, varsa diğer şubeleri gibi bilgilerinin de bulunması zorunlu hale getirilmeli. Uygulama için şimdiden öneride de bulunabilirim; internet sitelerinin ‘Hakkımızda’ ‘Bize Ulaşın’ ‘İletişim’ ‘Kurumsal’ gibi başlıkların altında şirketlerin ‘gerçek kimlik’ bilgilerinin bulunması yerinde olacaktır.",2024-10-15 11:07:11
CEO'luk da zor zanaat,https://www.hurriyet.com.tr/yazarlar/ahmet-karabiyik/ceoluk-da-zor-zenaat-40105336,"CEO, genel müdür, üst düzey yönetici fark etmiyor... Bir şirket yöneticisi; yılda 100 bin lira da, 500 bin lira da kazansa, hatta 1 milyon lira ve daha üstü bir maaş alsa da, yine fark etmiyor. Gelir Vergisi Kanunu’na (GVK) göre tek işverenden alınan ücretler için beyanname verilmiyor. İşverenler; brüt ücretler üzerinden her ay vergi kesip Maliye’ye çalışanlarının GV’ni ödüyor. İşverenler muhtasar beyanname yoluyla çalışanlarının vergilerini Maliye’ye beyan ediyorlar. CEO’nun veya herhangi bir çalışanın direkt Maliye’ye bir beyanname vermesi gerekmiyor. Meclis’te Plan ve Bütçe Komisyonu’na sunulan GVK tasarısına göre bu durum değişiyor. CEO’larda, üst düzey yöneticiler de artık bizzat yıllık GV beyannamesi verecek. (İşverenler çalışanlarından her ay kestikleri vergileri beyan etmeye ve ödemeye devam edecekler.) Beyanname vermek için CEO olmak şart değil, çalışanların ücret geliri yıllık 220 bin lirayı aştığında beyanname zorunluluğu başlıyor. Verilecek GV beyannamesine tabiatıyla varsa diğer beyana tabi gelirler de (kira, gayrimenkul satış kazancı gibi) dahil edilecek. BEYANNAMENİN AVANTAJLARI Hali hazırda; işyerlerinde, çalışanların ücretleri üzerinden aylık vergi hesabı yapılıyorken eğitim ve sağlık harcamaları düşülemiyor. Tasarı ile beyanname verecek yüksek ücretli (220.000 TL’yi aşan) çalışanlar beyanname verdiklerinde (kendisi, eşi ve çocuklarına ait) eğitim ve sağlık harcamalarının bir kısmını da beyannamelerinde indirim (şu an yüzde 10 uygulanıyor) olarak dikkate alabilecekler. Dolayısıyla CEO’lar da üst düzey yöneticiler de bir yandan yeni bir yükümlülük altına girerken diğer yandan beyanname vermeyen çalışanların yararlanamadıkları avantajlara sahip olacaklar. Tek işverenden ücret geliri elde edenlerin beyanname vermesi konusu da, eğitim ve sağlık masraflarının beyannameden indirimi konusu da, yasa çıktığında netleşecek. Maliye Bakanı Naci Ağbal, her iki konunun da detaylarını Meclis’te komisyon üyelerine anlattı. Tek işverenden alınan ücret geliri için 220 bin lira sınırından ve eğitim, sağlık harcamalarının belirli bir kısmının beyannameden düşülebileceğinden bahsetti.  Yukarıda hep ‘tek işverenden alınan ücretlerden’ bahsettik… Hali hazırda birden fazla işverenden ücret geliri elde eden ücretliler için; birden sonraki işverenden alınan ücretlerin toplamı -2016 gelirleri için- 30.000 lirayı aştığında beyanname zorunluluğu olduğunu da belirtelim.  Geçenlerde okudum haberi. Ofisinde koltuğun üzerine uzanmış, uyuyakalmış bir adam fotoğrafı. Adam CEO imiş. Çalışanları, bu fotoğrafı ele geçirince, fotoğrafla da oynayarak CEO’yu kılıktan kılığa sokmuşlar. CEO’yu oscar heykeli de yapmışlar, Alaattin’in sihirli lambasının ucuna monte de etmişler. CEO muhtemelen fazla mesaideydi. İşler yetişmeyince mesaiye kalıp “iki dakika uzanayım sonra devam ederim” deyip uyuyakalmıştır herhalde. Bilmiyorum fazla mesai yaptığı için ekstra ücret veriyor mu patronu. Türkiye’de çalıştığı durumda bu mümkün değil. Normalde İş Kanunu’na (İ.K.) göre; fazla mesai (haftalık kırk beş saati aşan çalışmalar) yapan bir çalışan, her bir saat fazla mesai için, saat ücretinin 1.5 katı fazla mesai ücreti hak ediyor. (Md. 41) Ama fazla mesaiyi yapan eğer bir CEO ise veya üst düzey yönetici ise fazla mesai ücreti hak edemiyor. Nedeni; ‘kendi mesaisini kendi belirleyen bir çalışan olması’. Yargıtay Kararlarında konu şu şekilde açıklanıyor. “Çalışan kendi mesaisini ayarlayabilecek konumda ise fazla çalışma alacağı talep edemez.” (YARGITAY 9. HUKUK DAİRESİ E. 2009/43783 Tarih 29.2.2012) Ancak üst düzey konumda olmasına rağmen çalışana (aynı yerde) görev ve talimat veren bir yönetici ya da şirket ortağı bulunması durumunda, işçinin çalışma gün ve saatlerini kendisinin belirlediğinden söz edilemeyeceğinden, kanuni sınırlamaları aşan çalışmalar için fazla mesai ücreti de doğacaktır. (YARGITAY 22. HUKUK DAİRESİ E. 2014/25434, Tarih 22.10.2014)   En az 30 çalışanı olan işyerlerinde (altı aydan fazladır) çalışanlar işten çıkarıldıktan sonra mahkemeye (bir ay içinde) giderlerse ‘işe iade (almama) tazminatı’ ve ‘boşta geçen süre ücreti’ adıyla tazminat ve ücrete hak kazanabiliyorlar. Ancak bu hak CEO veya üst düzey yöneticiler için söz konusu değil. Çünkü İ.K.’na göre “işyerinin bütününü yöneten ve çalışanları işe alma ve işten çıkarma yetkisi olan yöneticiler” işe iade kapsamı dışında tutulmuş. (İ.K. Md.18) Dolayısıyla yalnız CEO’lar değil, işe alma ve işten çıkarma yetkisi olan diğer yöneticilerin de işe iade hükümlerinden yararlanmaları mümkün olamıyor.",2024-10-15 11:07:13
Bankamatik uyanığı patronlara dikkat!,https://www.hurriyet.com.tr/yazarlar/ahmet-karabiyik/bankamatik-uyanigi-patronlara-dikkat-40102122,"2015’de 1.000 lira olan asgari ücret, yılbaşında yüzde 30 zamla net 1.300 liraya artırılmıştı. Net ücretin artışı ile beraber işverenin vergi ve SGK prim yükü de artmış buna karşılık devlet, yükü hafifletmek için işverene 100 lira destek sağlamıştı.Bazı çalışanlar için bu sevinç çok kısa sürdü. Çünkü 1.300 lira asgari ücret bir türlü (banka hesaplarına girmiş olsa bile) ceplerine giremedi. Hâlâ, 2015’in asgari ücreti olan 1.000 lira ödeniyor birçok çalışana...Tabiatıyla şu sorular sorulacaktır: Devlet “2016’da her bir çalışana aylık en az 1.300 lira ödenecek” demişken nasıl olur da maaş eksik (1.000 lira olarak) ödenebilir? Sonuçta SGK’ya bildirilmiyor mu her bir çalışanın ücreti, Maliye’ye vergisi ödenmiyor mu 1.300 lira üzerinden.İşin can alıcı noktası da burası. Her şey kitabına uygun. SGK’ya da, Maliye’ye de “çalışana net 1.300 lira ödeniyor” diye beyan veriliyor. Hatta çalışanın banka hesabına da net 1.300 lira her ay yatırılıyor. Sorun ne o zaman diyeceksiniz? Sorun şu; hesaba yatan maaşı bankadan çekecek kart (atm kartı) çalışanda değil, patronda. Yani maaş, çalışanın banka hesabına yatıyor ama maaşı bankadan çeken patron. Patron, çektiği 1.300 lira maaşın 300 lirasını gerisin geri kendisine alıyor, net 1.000 lirayı ise çalışanına ücret olarak elden veriyor. Çalışan açısından süreç sonlanıyor ama işveren açısından daha bitmedi. Devletten 100 lira desteği de alıyor ayrıca. Çünkü asgari ücret yüzde 30 artınca devlet, ‘işveren maliyetindeki artışın 100 lirasını işverene biz ödüyoruz’ demişti. E bordroya da bakılsa, banka hesabına da bakılsa her şey nizami nasıl olsa.Özetle; hem çalışan hem devlet zararda, usulsüz işlem yapan işveren ise kârda. Çalışanın zararı aylık 300 lira, devletin (destek amaç dışı kullanıldığından) zararı aylık 100 lira. Görünmeyen bir kaybeden daha var. Çalışanına her ay net 1.300 lirayı usulüne uygun olarak ödeyen işveren de kaybediyor. Çünkü haksız rekabete maruz kalıyor. Aynı sektörde iş yapan işyerlerinden birisi; her bir işçisi için aylık 1.835 lira maliyete katlanırken diğer usulsüz iş yapan işyeri, 1.535 lira maliyete katlanmakta. Tüm bu hesaplar tek bir ay ve tek bir işçi için. Süre ve işçi sayısı arttıkça tabiatıyla ücretin maliyet farkı da artacak, haksız rekabetin makası daha da açılacak. Söz konusu usulsüz işlemler bakanlığında bilgisinde. Çalışma ve Sosyal Güvenlik Bakanı Süleyman Soylu ‘kayıtlı istihdamın teşviki’ konulu toplantıda Dizi Yapımcılarına bu konuda çokça ihbar aldıklarını, müfettişlerin tespitleri olduğunu söyledi. Bakan Soylu, dizi yapımcılarına bakanlığa intikal eden vakaları kendileri ile paylaşabileceğini ve diziler aracılığıyla kayıtlı istihdamın teşvikine yönelik mesajlar verilebileceğini de belirtti.  YÜKSEK ÜCRETLİLERDE  ÇİFT BORDRO Ücretlerle ilgili usulsüz işlemler yüksek ücretlilerde de yaşanıyor. Maaşı net 3.000 lira iken bordrosunda net 1.500 lira, maaşı 5.000 lira iken bordrosunda net 2.000 lira gösterilen çalışanlar da var. Düşük bordro göstererek; daha az vergi ve sigorta primi ödenmesi amaçlanarak usulsüz bordro düzenlemek oldukça riskli. Vergi Usul Kanunu’na göre; işverenler her ay ödedikleri ücretler için, ücret bordrosu düzenlemek zorunda. (Md. 238) Çalışana fiilen ödenen net maaşla, kayıtlardaki bordro arasında tutarlılık da kaçınılmaz. Aksi durumda parasal vergi (ve sigorta primi) cezalarının yanında kaçakçılık suçu ve hapis cezası içeren (18 aydan 3 yıla kadar) yaptırımlar da söz konusu olabilecektir. (Md.359)",2024-10-15 11:07:16
‘Şevket Sucukları’nın beyaz ve mavi yakalıları,https://www.hurriyet.com.tr/yazarlar/ahmet-karabiyik/sevket-sucuklarinin-beyaz-ve-mavi-yakalilari-40098733,"Toplantıda; Şevket Sucukları’nın yöneticileri, patronlarına 10’dan fazla kez telaffuz ettiler. Push etti, set etti, compare etti, schedule etti, outsource etti, down etti, compass etti, brief etti, post etti, check etti ve domine ‘etti’... Şirketin sattığı ürün de bir ‘etti’. Bazı yöneticileri “biz sucuk mu satıyorduk ya” deyince bu kez Şevket’in canına tak ‘etti’. Toplantıdaki tüm beyaz yakalıları, “Sizi asıl işi yapanlara push ediyorum” diyerek mezbahaya, mavi yakalı çalışanlarının yanına sucuk üretimine gönderdi.Şevket Sucukları’nın beyaz yakalıları İngilizce-Türkçe karışımla yetinmediler, içi boşaltılmış ‘teşekkürü de’ (TŞK), içi boşaltılmış ‘iyi çalışmaları da’ (İYÇ) ihmal etmediler. Skeçte geçmeyen ama yaygın kullanımda olan ‘SVG’ ve ‘SYG’ ifadelerini de skeçe ben ilave edeyim. ‘Sevgilerimle’ ve ‘Saygılarımla’ da içi boşaltılarak plaza bilgisayarlarında gezinmekte... Geçenlerde bir grup arkadaşla Güldür Güldür Show’un ‘Şevket Sucukları skeçini’ konuşuyoruz. Sohbetin sonunda şu sorulara muhatap oldum: Mavi yakalı çalışanlarla, beyaz yakalı çalışanların yasalarda karşılığı var mı? Vergisel olarak fark var mı? Kıdem tazminatında, sigorta prim hesabında mavi yaka beyaz yaka ayırımı var mı?Belli ki yaka rengi kafaları karıştırıyor...Şirketlerde beden gücüne dayalı olarak çalışanlara mavi yakalı, ofis çalışanlarına ise beyaz yakalı çalışan deniyor. Beyaz yakalı çalışan denince ofis çalışanlarından yalnız yönetici olanlar da anlaşılabiliyor.İşletmelerde bazı uygulamalar yaka rengine göre belirlenebiliyor. Mavi yakalıların ücretleri saat üzerinden hesaplanırken beyaz yakalıların ücreti ise aylık olarak hesaplanıyor. Bayramlarda, yıllık izinlerde verilen ikramiyeler, yakacak ve gıda yardımları gibi sosyal yardımlar da ücretlerdeki nispi düşüklüğü telafi edecek şekilde genelde mavi yakalılar için geçerlidir.Yasal yönden baktığımızda... Vergi yasalarından başlayalım. Gelir Vergisi Kanunu (G.V.K.) çalışanların yaka rengine bakmadan tüm çalışanların aldığı ücretle, ödeyeceği vergi ile ilgilenir. Ve ücreti de ‘işverene tabi ve belirli bir işyerine bağlı olarak çalışanlara hizmet karşılığı verilen para ve ayınlar ile sağlanan ve para ile temsil edilebilen menfaatlerdir.’ şeklinde tanımlar. (GVK Md.61) Dolayısıyla ücret geliri elde ediliyorsa yaka rengi önemli değil. Maliye ücretin büyüklüğüne göre değişen oranlarda vergisini işveren aracılığıyla tahsil eder. Yılın başında yüzde 15’den başlayan vergi, ücretin büyüklüğüne göre, önce 20’ye, sonra 27’ye ve en son 35’e kadar yükselir.İş Yasası’na baktığımızda da durum aynı. Herhangi bir yaka rengi ayırımı yok. İşçiyi, ‘bir iş sözleşmesine dayanarak çalışan gerçek kişi’ olarak tarif ediyor.(Md.2) 45 saatlik haftalık çalışma süresi de, yılda 14 ila 26 günlük yıllık izin hakları da, kıdem ve ihbar tazminatları da yaka rengi ayırımı olmaksızın tüm çalışanlar için geçerli.YARGITAY NE DİYOR?İnsan Kaynakları departmanında çalışırken işten ayrılan bir beyaz yakalı çalışan işverenini dava etmiş. ‘Mavi yakalılara daha yüksek oranda fazla mesai ve tatil ücretleri ödendiğini’ iddia etmiş. Yargıtay ise ‘İş mevzuatında mavi yaka beyaz yaka ayrımı yok’ demiş. Ayrıca ‘Çalışanlar arasında fazla çalışma ve bayram genel tatil ücretleri bakımından farklı oranların uygulanması İş Kanunu’nun 5.nci Maddesine (Eşit Davranma İlkesi) aykırılık oluşturacağını da’ belirtmiş. (YARGITAY 9. HUKUK DAİRESİ K. 2014/27623 Tarih 23.9.2014)",2024-10-15 11:07:18
Hangi emekli emlak vergisi ödemeyecek,https://www.hurriyet.com.tr/yazarlar/ahmet-karabiyik/hangi-emekli-emlak-vergisi-odemeyecek-40095742,"Kanunla kurulan Sosyal Güvenlik Kurumlarından (Emekli Sandığı, SSK, Bağ-Kur emeklileri) aldığı aylıktan başka geliri olmayan emekliler, ‘brüt 200 m2’yi aşmayan tek konutları için’ indirimli bina vergisi (sıfır oranlı) imkânından yararlanabiliyorlar. - Emekli olduktan sonra başka bir işte çalışmaya başladım vergi var mı?Emekli maaşına ilaveten yeni gelir elde etmeye başlayanlar emlak vergisini ödemek zorunda. Ancak faiz ve repo gibi gelirler için durum farklı. 2015’de elde edilen mevduat faizi ve repo benzeri geliri (menkul sermaye iradı) 29.000 TL’ye kadarsa bu durum tek konut için tanınan emlak vergisi avantajını ortadan kaldırmıyor, 2016’da emlak vergisi ödenmiyor.  - Emekliyim, iki ayrı konutta hissem varsa vergi var mı?İki ayrı konut sahipliği olunca her durumda her iki konut için de vergi ödenecek. Toplamları 200 m2’nin altında da olsa 200 m2 yi geçse de fark etmiyor. İki konuttan birisinin her zaman oturulan ev, diğerinin yazlık olması durumunda da sıfır vergi avantajı kalkıyor.  - Kendi emekli maaşım var, ayrıca eşimden ölüm aylığı bağlandı. Emlak vergisi ödeyecek miyim?Sosyal Güvenlik Kurumundan alınan emekli maaşının yanı sıra eşten dolayı da ölüm aylığı alınması durumunda yukarıda belirtilen diğer şartları taşımak kaydıyla indirimli (sıfır oranlı) bina vergisi avantajından yararlanılması mümkün oluyor. (GİB izmir Vergi Dairesi Başkanlığı 17/07/2012 Tarih ve B.07.1.GİB.4.35.17.02-175.01- 686 Sayılı Özelge) - Almanya’dan emekli maaşı alıyorum, emlak vergisi ödeyecek miyim?Türkiye’deki sosyal güvenlik kurumlarından emekli aylığı alınması durumunda indirimli (sıfır oranlı) bina vergisi uygulamasından yararlanılabilir. Almanya’daki bir sosyal güvenlik kurumundan aylık alınması durumunda, indirimli (sıfır) bina vergisi uygulamasından yararlanılamıyor. (GİB Mersin Vergi Dairesi Başkanlığı 22/03/2013 Tarih ve 18008620-175.01-31 Sayılı Özelge) - Emekliyim, kendi evimi kiraya verdim, kendim de kiradayım. Evimin emlak vergisini ödeyecek miyim? Emekli maaşı dışında başkaca bir geliri olmayanın sahip olduğu meskeni kiraya verip kendisi de kirada oturması durumunda diğer şartların da taşınması halinde indirimli vergi oranından yararlanılması mümkün bulunmaktadır. (GİB Ankara Vergi Dairesi Başkanlığı 14/03/2012 Tarih ve B.07.1.GİB.4.06.17.02-175-1-358 Sayılı Özelge) Emeklinin, kendi tek evini kiraya verip eşine, oğluna ya da kızına ait evde oturduğunda ise indirimli emlak vergisinden yararlanamıyor. BİTTİYAZLIĞINDA DAİMİ OTURAN EMEKLİLER - Emekli, yazlığında daimi oturuyorsa vergi yok...Emeklinin kendine ait tek mülkü de olsa normalde yazlık için emlak vergisi ödenme zorunluluğu var. Ancak emekli, yazlığında daimi ikamet ediyorsa ve bu onun tek konutu ise (200 m2’yi de geçmiyorsa) indirimli (sıfır oranlı) emlak vergisi avantajından yararlanabiliyor. Belediyelerin; vergi avantajını uygulamak için, mükelleflerden bildirim (beyan ve taahhüt) dışında başkaca bir belge istememeleri de gerekiyor. (GİB Muğla Vergi Dairesi Başkanlığı 17/02/2016 Tarih ve 96620903-175-15 Sayılı Özelgesi) Muğla Vergi Dairesi Başkanlığı’nın Özelgesinde, mükelleften ilave belge istenmeyeceği şu şekilde belirtilmiş. “Belediyelerce, emlâk vergisi işlemlerinde mükellefler tarafından bildirilen hususların teyidinin, mükelleflerden belge istenmeden ilgili kurum ve kuruluşlardan yapılması gerekmekte.” “indirimli oran uygulaması ile ilgili olarak mükellefin beyanı ve taahhüdü yeterli olup bunun yanı sıra, söz konusu binanın ikamet amacıyla kullanılmadığının ikametgâh belgesi, elektrik, su ve telefon faturası ödemeleri gibi bilgilerle tespit edilmesi mümkün bulunmakta olup gerçek dışı beyan ve bilgi verilmesi halinde cezalı emlak vergisi tarhiyatı yapılacaktır.”",2024-10-15 11:07:21
İşsize emlak vergisi yok,https://www.hurriyet.com.tr/yazarlar/ahmet-karabiyik/issize-emlak-vergisi-yok-40095064,"ÖNCELİKLE emlak vergisi ödeyecek gayrimenkul sahiplerine, ödeme zamanını hatırlatalım. Emlak vergisinin ilk taksitinin ödenmesi için süre martta başladı ve mayısın sonuna kadar da ödenebiliyor. İkinci taksit, kasım ayının sonuna kadar ödenebiliyor. Ödemeler gayrimenkulün bağlı olduğu belediyeye yapılacak. Süresinde yapılmayan ödemeler için aylık yüzde 1.40 oranında gecikme zammı hesaplanıyor. Merak edilen “Konutu olup da emlak vergisi ödemeyecekler kimler” sorusuna gelelim şimdi.En fazla brüt 200 m2 ve tek konuta sahip olan; Hiç geliri olmayan ev hanımları ve işsizler, SGK’dan (SSK, Bağ-Kur ve Emekli Sandığı) aldıkları emekli aylığından başka geliri olmayan emekliler, (ve bunların dul ve yetimleri.) Engelliler, Gaziler, Şehitlerin dul ve yetimleri, indirimli (sıfır oranlı) bina vergisi uygulamasından yararlanabiliyorlar. Genel çerçeve böyle olmakla beraber; gelen sorular ve merak edilen konular çerçevesinde detaylara göz atalım...BELEDİYELERE NASIL BAŞVURULUR?Vergi indiriminden faydalanacaklar için düzenlenmiş formlar var. Kendi durumuna uygun olan formun doldurulup ilgili belediyeye başvurulması gerekiyor. (İlgili formlar ve taahhüt belgesi, 38 ve 44 Seri No’lu Emlak Vergisi Tebliğlerinin ekinde yayımlanmıştır.) “Hiçbir geliri olmadığını belgeleyenlerin tek meskenlerine ait form” ve “hiçbir geliri olmayanların tek meskenlerine ait taahhüt belgesi” “Tek meskeni olan (intifa hakkına sahip olanlar dahil) emeklilere, dul ve yetimlere ait form”“Tek Meskeni Olan Engellilere Ait İndirimli Bina Vergisi Formu” ile “Sağlık Kurulu Raporunu” “Tek meskeni olan (intifa hakkına sahip olanlar dahil) şehitlerin dul ve yetimlerine ve gazilere ait formun” ilgili belediyeye verilmesi gerekiyor.Geçmiş yıllarda belediyelere verilen form ve taahhütlerin, 2016’da tekrar verilmesi gerekmiyor. Sonradan tek konuta ilave yeni bir konut alınmışsa (veya indirim hakkını kaldıran diğer koşullar oluşmuşsa) bu kez her iki konut için de emlak vergisi ödenmesi gerekiyor. EV HANIMLARI VE İŞSİZLERGELİRİ YOKSA VERGİ DE YOKEv hanımları ve işsizler için brüt 200 metrekarenin altında tek konutları varsa ve gelirleri de yoksa emlak vergisi (indirimli-sıfır oranlı) ödemeyecekler. 2015 yılı içinde, 29.000 TL’ye kadar mevduat faizi, repo benzeri (menkul sermaye iradı) elde edilen gelir varsa yine vergi avantajı devam ediyor. Bu kişiler yine emlak vergisi ödemeyecek. TEK KONUTUM VAR AMA HİSSELİ200 metrekareyi geçmeyen tek meskene hisse ile sahip olunması halinde indirimli vergi oranı, meskenin vergi değerinin hisseye isabet eden kısmına uygulanıyor. KONUT İŞYERİ OLARAK KİRAYA VERİLİRSETek konutunu işyeri olarak kiraya veren ev hanımı ve işsizler sıfır oranlı emlak vergi avantajını kaybederler. İlk başta konut olarak kulllanılan gayrimenkul işyeri olarak (bir kısmı da olsa ) kullanıldığında, emlak vergisi konut olarak değil, işyerinin tabi olduğu orandan (konuta göre daha yüksek) emlak vergisi ödenir. (GİB İstanbul Vergi Dairesi Başkanlığı 29/09/2015 Tarih ve 97895701-175.01-83330 Sayılı Özelge)2016’DA SATILAN EVİN VERGİSİNİ KİM ÖDEYECEK?2016’da satılan evin emlak vergisini satıcı öder. Alıcı ilk yıl vergi ödemez. Alıcı 2016’da yalnızca belediyeye bildirim verir. Alıcı için ilk emlak vergi ödemesi 2017’de başlayacak.ENGELLİLERDE, GELİR OLSA DA VERGİ AVANTAJI BRÜT 200 m2’yi geçmeyen tek konuta sahip engelliler gelire sahip olsa da emlak vergisi avantajından yararlanıyor. Belediyeye form ve sağlık raporunu ibraz ettiğinde sahip olduğu tek konutu için emlak vergisi ödemeyecekler. Engelliler tek konutunu kiraya verip yakınlarının yanında kalsa da tek konutları için indirimli (sıfır oranlı) emlak vergisi hakkından yararlanabiliyorlar. YARIN: Emeklilere tanınan emlak vergisi avantajı.",2024-10-15 11:07:23
Bazı çalışanlar daha çok tazminat kazanır,https://www.hurriyet.com.tr/yazarlar/ahmet-karabiyik/bazi-calisanlar-daha-cok-tazminat-kazanir-40091491,"(1475 Sayılı İ.K. Md.14. Kendi isteğiyle ayrılmasına rağmen kıdem tazminatı alabilecek çalışanları 30 Mart’da yazmıştık.) Eğer ihbar süresi beklenmeden direkt çıkış yapılıyorsa çalışanlar ihbar tazminatı da hak ediyor. (4857 Sayılı İ.K. Md. 17) Bazı ‘şanslı’ çalışanlar ise; ilaveten iki kalem daha tazminat ve ücret hak edebiliyor, birisi ‘işe iade (almama) tazminatı’ diğeri ‘boşta geçen süre ücreti’. (4857 Sayılı İ.K. Md. 21) Üstelik işe iade (almama) tazminatı 4-8 aylık brüt ücreti tutarında ve gelir vergisi de (GV) kesilmiyor bu tazminattan. Boşta geçen süre ücreti ise 4 aylık brüt maaşına kadar hesaplanıyor. “Kim bu bazı şanslı çalışanlar?” denilecektir. Hemen söyleyeyim... En az 30 çalışanı olan işyerlerinde (altı aydan fazladır) çalışanlar. Eğer işten çıkarıldıktan sonra mahkemeye (bir ay içinde) giderlerse (kıdem ve ihbar tazminatına ilaveten) ‘işe iade (almama) tazminatı’ ve ‘boşta geçen süre ücreti’ adı altında iki kalem tazminat ve ücrete daha hak kazanabiliyorlar. (Yer altı işlerinde çalışan işçilerde kıdem şartı aranmıyor. İ.K. Md. 18) Mahkemeler işe iade davalarında; işten çıkış için geçerli nedenin olup olmadığına bakıyor, geçerli neden görülmüyorsa çalışanın işe iadesine karar veriyor. İşveren; mahkemenin işe iade kararına uymadığında (işçiyi işe tekrar başlatmadığında) çalışanına 4-8 aylık ücreti tutarında tazminat ve en fazla 4 aylık ücreti kadar boşta geçen süre ücreti ödenmesi karara bağlanıyor.İşe iade davaları ile ilgili Yargıtay İçtihatlarına baktığımızda ilk olarak ‘işten çıkarmanın son çare’ ilkesinin gözetildiğini ve işten çıkarma nedeninin ‘geçerli’ olup olmadığına bakıldığını görüyoruz.İş sözleşmesinin feshinde en çok karşılaşılan ‘geçerli nedenlerden’ olan ‘1-Performansdan dolayı fesih’ ve ‘2- İşletmenin işlerinin kötü gitmesinden dolayı fesih’ başlıklarını birlikte inceleyelim. PERFORMANS DÜŞÜKLÜĞÜYargıtay; işçinin işten çıkarılmadan önce performansı düşükse, işyerinde objektif bir performans değerlendirme kriteri olup olmadığını irdeliyor, düşük performans kesinse bu kez çalışana eğitim verilerek performansı artırmak için işlem var mı, ona bakıyor. (Yargıtay 7. Hukuk Dairesi E. 2015/24618, Tarih 3.12.2015) Savunması alınmış mı, yazılı olarak uyarılıp uyarılmadığına bakıyor. Yani performansı iyileştirici tüm önlemlerin alınmasını ve alındı ise yazılı ve somut olarak mahkemeye sunulabilir olmasını arıyor. İŞLETME ZORDAYSAİşverenler zaman zaman mali zorluklar yaşayabiliyor... “Sektördeki rekabet şartları zorlaştı, siparişlerim de gelirim de düştü, mevcut personel sayısını koruyamayacağım, personel azaltılması kaçınılmaz oldu” diyebiliyor. Bu durumda Yargıtay, çalışanın işten çıktığı tarihten altı ay öncesi ve çıktığı tarihten altı ay sonrası dönem içerisinde işyerine alınan ve işyerinden çıkarılan işçiler bulunup bulunmadığının ispatlanması gerektiğini söylüyor. (Yargıtay 22. Hukuk Dairesi E. 2015/29790, Tarih 30.11.2015)‘İşveren için fesih son çare olmalı’ ilkesi, feshin geçerli bir sebebe dayandığının ispat yükümlülüğünün işverende olması, (nispeten çok az dosyada istenilen ispat belgeleri sunulabildiğinden) işe iade davalarının genellikle çalışan lehine sonuçlandığını görüyoruz. Mahkemenin işe iade kararına rağmen işveren çalışanını (yeniden) işe iade almadığında, bu kez bahsettiğimiz işe iade tazminatı ve boşta geçen süre ücretinin çalışana ödenmesi sağlanıyor. Son olarak bir konuyu da ayrıca belirtmekte yarar var. Çalışanın iş sözleşmesinin sonlanması için işverenin haklı sebepleri varsa (İ.K. Md. 25’de belirtilen ahlak ve iyi niyet kurallarına aykırı davranış gibi...) zaten çalışan kıdem tazminatı ve ihbar tazminatını da hak etmediğinden, işe iade ve boşta geçen süre ücreti gibi haklarda tabiatıyla söz konusu olamıyor.",2024-10-15 11:07:24
Kaynana vergisi kaldırılıyor,https://www.hurriyet.com.tr/yazarlar/ahmet-karabiyik/kaynana-vergisi-kaldiriliyor-40086948,"Yıl boyu kiracıdan ne kadar kira alınmışsa ‘gelir’ (+) olarak beyan ediliyor. Bir de yasada belirlenmiş ‘gider ve indirimler’ (-) var, bu kısım biraz detaylı. Ödenecek verginin hesabı, bu ikisi (‘Gelirler’–‘Giderler ve İndirimler’) arasındaki fark üzerinden yapılıyor. Gider ve indirimler ne kadar fazlaysa ödenecek vergiyi de (belirli oranlarda) azaltıyor.Mart ayının başında gider ve indirimleri etraflıca değerlendirmiştik. 3, 4 ve 5 Mart’da yazı dizisi olarak kira beyannamesi verecekler için eksi (-) kalemlerin detayını açıklamıştık... Götürü gider (gelirin yüzde 25’i), gerçek giderler (Kredi faiz gideri, sigorta giderleri, son beş yılda alınan konut için yüzde 5 gider, mülk sahibinin kendi ödediği kira gideri gibi...) eğitim, sağlık harcamaları, bağışlar gibi...Maliye Bakanı Naci Ağbal geçen hafta TBMM’de Gelir Vergisi (GV) Kanunu Taslağı’nı Bütçe Plan Komisyonu’na anlattı. GV taslağında öngörülen değişiklikler arasında, kira gelirinden düşülen ‘gider ve indirimler de’ var. Bazı giderlerin ve indirimlerin kapsamı daraltılıyor veya tamamen kaldırılıyor, bazı gider ve indirimlerinse kapsamı genişletiliyor, yeni gider ve indirimler öngörülüyor. Mülk sahiplerinin, kira gelirinden düşebileceği taslakta öngörülen (yeni) gider ve indirimlere birlikte göz atalım...Belgesiz götürü gider işyeri kirasında kalkıyor, konut kirasında kısıtlanıyor.İşyeri kira geliri olanlar, beyannamelerine ‘götürü gider’ (yüzde 25) yazamayacaklar. Giderleri ancak ‘gerçek gider’ olabilecek. Konut kira gelirleri 69 bin TL üzeri olanlar da artık götürü gideri tercih edemeyecek, ‘gerçek giderlerini’ beyannamesinde düşebilecek.30 bin lira ile 69 bin lira arası kira geliri elde edenler, ancak ‘yüzde 15 götürü gideri’ beyannamelerine yazabilecek.30 bin liraya kadar kira geliri olanlar önceden olduğu gibi yüzde 25 götürü gider tercihinde bulunabilecekler.Bahsettiğimiz taslağın yasalaşması ile tabiatıyla şu sorulacak: ‘Götürü gider hakkı olanlar gider tercihini (götürü veya gerçek) nasıl yapacak?’Yasada belirtilen oranlar dikkate alınarak; hesaplanan götürü gidere göre, daha fazla indirilebilir gerçek gideri olan ev sahipleri, gerçek gider yöntemini seçip daha az vergi ödeyebilirler. Ancak götürü gider belgesiz olarak hesaplanıyorken, gerçek giderler belgeli olarak vergi hesabında dikkate alınabiliyor. Ayrıca beyanname verildikten sonra da, bu gerçek gider belgelerinin istenildiğinde ibraz edilmek üzere beş yıl saklanmak zorunluluğu olduğunu da hatırlatalım. 1-Kayınvalide (kaynana) ve kayınpederin (kaynata) kira ödemeden oturduğu konut için de vergi istenmeyecek. Mülk sahibi, konutunu kira almadan sadece annesi, babası, çocuğuna ve kardeşine tahsis ettiğinde (emsal kira bedeli üzerinden) vergisi istenmiyordu. GV taslağının yasalaşmasıyla, kayınvalide ve kayınpederden kira alınmadığı durumda da vergisi istenmeyecek.  2-Isı yalıtımı ve enerji tasarrufuna yönelik harcamalar gider yazılabilecek.Isı yalıtımı ve enerji tasarrufuna yönelik harcamaların elde edilen kira gelirinden doğrudan gider (-) olarak indirilebilmesine imkân sağlanıyor. 3-Öğrenci yurtları, bakımevleri, huzurevleri masrafları da ödenecek vergiyi azaltacak.4- Öğrenci ve yaşlıların barınma masrafları da beyannamede düşülebilecek. Bu amaçla, öğrenci yurtları,  bakımevleri ve huzurevlerine ödenen oda ve yatak  ücretleri de kira gelirlerinin vergi hesabında indirim (-) olarak dikkate alınabilecek.  5-Eğitim ve Sağlık masraflarının vergi avantajı artıyor.Eğitim ve sağlıkla ilgili giderler, mevcut  durumda GV matrahının tespitinde indirim olarak dikkate alınırken, tasarıda ise bu harcamaların belirli bir yüzdesinin, matrah yerine  ‘hesaplanan vergiden’ indirilmesi (-) öngörülüyor.  6-GV’deki çocuk tanımı değişiyorVesayeti altında bulunmak şartıyla kardeşler ve anne babasını kaybetmiş kardeş  çocukları ile torunlar için de mükelleflerin, kendi çocuklarında olduğu gibi  vergi indirimlerinden yararlandırılıcığı öngörülüyor. Saydığımız değişikliklerden mülk sahiplerini en çok etkileyecek olan, ilk maddedeki ‘götürü gider‘ hususu... Belgesiz götürü giderin kalkması veya cazibesini yitirmesi, belgeli gerçek giderlerin önemini artırıyor. Bu yüzden kira gelirleri elde edenlerin, kira vergisini daha düşük ödemek için yıl içinde yaptıkları ‘kabul edilen harcamaların belgelerini’ daha beyanname dönemi gelmeden dosyalamalarında yarar var.",2024-10-15 11:07:26
Yeni stadın ismi vergiden düşer mi?,https://www.hurriyet.com.tr/yazarlar/ahmet-karabiyik/yeni-stadin-ismi-vergiden-duser-mi-40082212,"GELENEK Fenerbahçe ile başlamıştı. Kale arkası tribünlerinin birisini (okul tarafı) Telsim yapmıştı. Uzun yıllar ‘Telsim Tribünü’ olarak anılmıştı bu tribün, yeni adı ‘Türk Telekom Tribünü’. Galatasaray, 2011 Ocak’dan bugüne Türk Telekom Arena’da oynuyor maçlarını.Ve son olarak Beşiktaş... Beşiktaş’ın stadına ismini yine bir telekomünikasyon şirketi olan Vodafone verdi. Telekomünikasyon şirketlerinin üç büyüklere ve futbola ilgisi hep vardı ve artarak da devam ediyor.Vodafone Arena, önümüzdeki pazartesi (11 Nisan’da) Beşiktaş’ın, Bursaspor’la oynayacağı maçla açılıyor. İnönü’de son maçını 2013 Mayıs’da izleyen Beşiktaşlıların üç yıllık stad hasreti de böylece son buluyor. Dev telekom şirketlerinin onlarca milyon dolara mal olan futbola ilgisi nereden geliyor? Analizi yapılmıştır... Pazar payını-ciroyu artırmanın, tüketiciye dokunmanın en ideal yolunun futbol ve üç büyükler olduğu görüldü belli ki... Futbol yoluyla tanıtıma ayrılan bütçeler devasa. Bir de vergisel yönü var ödenen milyon dolarların. Şirketler; futbola-stada harcadıkları tutarları, gelirlerinden düşülebiliyor mu, gider yazabiliyor mu? Harcanan milyon dolarlar ödenecek vergiyi azaltıyor mu? Maliye ne diyor bu türden harcamalara?Vergi kanunları; şirketlerin, ‘sponsorluk harcamalarının yarısının’(amatör spor dalları için tamamı), kazançtan indirilebileceğini ‘reklam harcamalarının ise tamamının’ gider yazılabileceğini öngörüyor. Bu durumda yapılan harcamanın, sponsorluk harcaması mı, tanıtım-reklam harcaması mı olduğunun netleşmesi önem arz ediyor.Bu ayrımı ise şöyle özetleyebiliriz: Harcama eğer ticari kazancın elde edilmesi ile doğrudan ilişkili olmayan veya ilişkisi ölçülemeyen, sosyal amacı öne çıkan türden ise sponsorluk harcamasıdır. Sporcuların; bonservis bedelleri, spor malzemeleri, seyahat ve ikamet giderleri, müsabaka sonucuna göre ödenen primler gibi... Yok eğer, ticari kazancın elde edilmesi ile doğrudan ilişkili ise reklam harcamasıdır. Spor sahalarına, spor giysilerinin üzerine yazılı olarak kurumun tanıtımının yapılmasını sağlayacak amblem, marka, isim ve benzeri işaretler konulması gibi...Neticede; açıklamalardan Vodafone’un stad için yaptığı harcamanın reklam gideri niteliğinde olduğunu ve tamamının vergi hesabında düşülebileceğini anlıyoruz. PEKİ YA KOMBİNE BİLETLERVodafone Arena’da daha ilk maç bile oynanmadan maç biletleri ikinci ele, karaborsaya düştü. Biletlerin ‘yok’ olmasının bir nedeni de, şirketlerin de loca kiralamış olması veya kombine bilet satın almış olması. Reklam niteliğinde kulüplere yüksek miktarda ödeme yapan şirketler bu ödemelerini gider yazabiliyor. Peki; şirketler loca kiralayarak, bilet alarak futbol kulüplerine ödeme yaptığında da bu harcamaları gider yazabiliyor mu? Maliye kendisine gelen bir soruya özelge ile verdiği cevapta “gider yazılamaz” demiş. (20.08.2013 tarih ve 64597866-125[8-2013]-130 sayılı Özelge) İlgili özelgeden gider yazılamamasının nedenini; özetle “ticari kazancın elde edilmesi ve idame ettirilmesi esnasında yapılan bir harcama ve gider unsuru gibi görünmekle beraber geliri doğuran olayla açık ve güçlü bir illiyet bağı mevcut değildir” şeklinde açıklamış. Şirketin bedelini ödediği maç biletleri ile şirketin müşterisi olmayan kişiler (patronun arkadaşı gibi) maç izliyorsa bilet bedelinin gider kabul edilmeyeceğine kuşku yok. Ancak günümüzde şirketler siparişlerini, gelirlerini artırmak için rekabetin de yoğunluğundan ‘iyi müşteri ilişkileri’ için ‘müşteri sadakati’ için daha fazlasını yapmak durumunda. Özelgeye baktığımızda bahsedilen müşterinin yurtdışındaki bir müşteri oldugunu, yani ülkeye döviz kazandıran bir müşteri oldugunu da görüyoruz.Dolayısıyla şirketlerin; müşterilerinin maç izlemesi için aldıkları biletlerin ticari kazancın elde edilmesiyle ilişkili olmadığına ve gider yazılamayacağına ilişkin görüşün, Maliye tarafından bir kez daha bu çerçeveden değerlendirilmesi gerektiğini düşünüyoruz.",2024-10-15 11:07:27
"Kıdem tazminatının dünü, bugünü, yarını: 45 yıllık kıdem",https://www.hurriyet.com.tr/yazarlar/ahmet-karabiyik/kidem-tazminatinin-dunu-bugunu-yarini-45-yillik-kidem-40077829,"En az bir yıl çalışmış olması ve işçinin kendi isteğiyle değil, işverenin isteğiyle işten ayrılması. Bu iki koşul sağlandığında işçiye her bir çalıştığı yıl için; bir aylık (30 günlük) brüt ücreti (Tavanı: 4.092,53 TL) ödenmekte. Kıdem tazminatından Damga Vergisi (Binde 7.59) dışında bir vergi de kesilmiyor. Temel şartlar böyle olmakla beraber, işçinin kendi isteğiyle işten ayrılmasına rağmen kıdem tazminatına hak kazandığı durumlar da var. Şöyle ki; - Erkek işçinin askerlik hizmeti nedeniyle, kadın işçinin evliliği nedeniyle (evlilikten sonraki bir yıl içinde),- Yaşlılık, emeklilik veya malûllük aylığı almak amacıyla, -İşçi tarafından sağlık, ahlak ve iyi niyet kurallarına aykırılık veya işyerinde işin durması benzeri nedenlerle,-En az 15 yıl sigortalı olan çalışanların SGK’dan alınacak “Kıdem Tazminatı alabilir” yazısı ile (08.09.1999 tarihinden önce işe girmiş olmalı ve 3600 prim günü şartıyla. 08.09.1999 sonrası işe girenler için daha yüksek prim gün şartları gerekiyor.) çalışan kendi işten ayrılsa da kıdem tazminatını işvereninden alabiliyor. Ayrıca İşçinin ölümü nedeniyle de kıdem tazminatı (mirasçılarına) ödenir.Çalışanın ahlak ve iyi niyet kurallarına aykırı davranışları nedenleriyle iş sözleşmesi sona erdiğinde ise işveren için kıdem tazminatı ödemesi söz konusu olmuyor. Çalışanların; 2016 yılında mevcut uygulamaya göre ve farklı ücretlere göre alınabilecek tazminat tutarları tablodan görülebilir.Bahsettiğimiz bu koşulların hepsi 1971’de yayımlanan 1475 sayılı İş Yasası’nın “kıdem tazminatını” düzenleyen bir maddesine (Md.14) dayanıyor. Aslında bu ‘eski İş Yasası’ ve bu eski yasanın yalnızca bir maddesi (kıdem tazminatı) yürürlükte. 2003 yılından beri 4857 sayılı ‘yeni İş Yasası’ yürürlükte. Kıdem tazminatının dünü ve bugününden sonra şimdi yarınına göz atalım... Basına yansıyan açıklamalara göre, tasarlanan ‘kıdem tazminatı fonunda’ şunlar olacak:  1-) Çalışanın hak ettiği tazminatı işvereni değil, devlet-fon ödeyecek. Ödeme zorluğuna düşen işverenden alınamayan kıdem tazminatı vakaları ortadan kalkacak. 2-)Çalışanlar fonda biriken tazminat tutarlarını istedikleri zaman (SGK’nın sitesinden geçmiş çalışma günlerini görebildikleri gibi) fonun internet sitesinden görebilecekler. 3-)Mevcut uygulamaya göre; bir işyerinden ayrıldığında kıdem tazminatı alınmamışsa işçi için bu hak yanıyor, sonraki işyerinden tazminat alınsa bile yalnız son dönem (son işyerindeki) çalışması tazminat hesabında dikkate alınıyor. Yeni uygulamada; her bir işyerindeki çalışma süresi karşılığı için fonda birikim olacağından tüm çalışma süresi için tazminat öngörülüyor.  4-)Biriken fon tutarı ve fondan çekiş hakkı: Her bir çalışma dönemi için çalışan adına fona para yatacağından, işçi için bu tutar üzerinden tazminat birikimi de(ve neması) oluşacak. Burada tereddüt olmadığını anlıyoruz. Ancak; biriken tutarların çalışana ödenmesi için hangi koşullar olacak? (en az 10 yıllık çalışma süresi, ev almak amacıyla çekilebilir, kendi isteğiyle ayrılsa da çekilebilir gibi...) 5-)Hali hazırda her bir çalışma yılı için bir aylık ücret tutarında tazminat hesaplanırken, yeni tazminat uygulamasında da 30 günlük ücreti tutarında mı tazminat hesaplanacak? (15 gün veya 20 günlük ücret tutarında tazminat hesaplanacağı çokça telaffuz edildi.) 30 gün de olsa işten çıkış anında işverende ödeme baskısı olmayacak. (İşveren zaten her ay fona çalışanı adına ödeme yapmış olacağından) 6-)Yeni yasa yürürlüğe girmeden önceki döneme ait hesaplanacak kıdem tazminatları için işverenin önüne iki seçenek sunuluyor. Ya geçmiş dönem kıdem tazminatları tutarı hesaplanıp işçiler adına fona yatırılacak veya geçmiş dönem için şu an geçerli mevzuata göre ödeme şartları oluştuğunda direkt çalışana ödeme yapılacak. Belli ki; ilk üç madde için uzlaşma görüşmeleri hızlı sonuçlanacakken sonraki üç madde içinse çetin müzakereler yaşanacak. İşçiler için ‘hayati bir gelir kalemi’ olan, işverenler içinse ‘yüklü bir gider kalemi’ olan kıdem tazminatı konusunun, çalışma barışını güçlendirecek sonuçlar elde edilerek yasalaşmasını diliyoruz.",2024-10-15 11:07:29
Bakırköy ile Kadıköy arasındaki vergi farkı,https://www.hurriyet.com.tr/yazarlar/ahmet-karabiyik/bakirkoy-ile-kadikoy-arasindaki-vergi-farki-40073984,"Ben de aynı sektördeyim, kardeşim de. Nasıl oluyor da ben daha çok vergi ödüyorum? 45 bin lira benim ödeyeceğim, 30 bin lira kardeşimin ödeyeceği. 15 bin lira fark var resmen... Üstelik ben bir ay da erken ödüyorum. Herhalde Avrupa yakasında vergi oranları daha düşük değildir.”Babaları işten elini çektikten sonra; dede yadigârı küçük pastaneyi kapatıp, birisi Bakırköy’de diğeri Kadıköy’de iki ayrı kafe kurarak ‘yola devam’ kararı alan iki kardeşten ağabey olanı söylüyor bu sözleri...Doğal olarak herkes “aynı kâra/kazanca iki farklı vergi nasıl olur?” diyecektir. İki kardeş aynı sektörde olmasa da, birisi kafe işleten diğeri market işleten olsa da fark etmiyor. Şahıs işletmeleri (gerçek kişi) için vergi oranı (yüzde 15’den başlayıp) yüzde 35’e kadar çıkıyor. Şirketler (anonim veya limited) için vergi oranı ise sabit; yüzde 20. Dolayısıyla aynı kazanca iki farklı verginin nedeni; birisinin (Kadıköy Kafe) şahıs işletmesi olması, diğerinin (Bakırköy Kafe) ise şirket olmasından kaynaklanıyor. Şahıs işletmeleri gelir vergisi (GV) mükellefi olmak zorunda, sermaye şirketleri ise kurumlar vergisi (KV) mükellefi olmak zorunda...2006 yılında KV oranı; yüzde 30’dan, yüzde 20’ye düşürüldü. (Daha da öncesinde yüzde 33’dü.) Yani 10 yıldır bu avantaj geçerli.Mart ayı şahıslar (gerçek kişiler) için beyanname ayı. Önümüzdeki ay; nisan da, şirketlerin beyanname ayı. Bu iki ayda; 2015’de elde edilen kazançlar, beyan edilip üzerinden vergi hesaplanıyor. Tablo I’de yer almakta. Şahıs işletmelerinin kazançları (vergi matrahları) 37.571 liraya kadarsa şirket olmanın vergi avantajı yok, kazanç bu tutarın üzerindeyse şirket olmanın avantajı başlıyor. 100 bin liralık kazanç için şirket olmanın vergi avantajı yaklaşık 7 bin lira. Kazanç 150 bin liraya çıkınca; şirketler için (şahıs işletmelerine göre) 14.590 lira daha az vergi hesaplanıyor.Vergi avantajı görülüp de; şahıs işletmesinin, şirkete dönüştürmesi düşünüldüğünde, şirketin kar dağıtım politikasının ve ortakların şirketten alabilecekleri ücretlerin de değerlendirilmesinde yarar var.",2024-10-15 11:07:32
Türkan Şoray neden vergi ödemeyecek?,https://www.hurriyet.com.tr/yazarlar/ahmet-karabiyik/turkan-soray-neden-vergi-odemeyecek-40069886,"Uzun yıllardır kızı Yağmur’la birlikte oturduğu evini asansör olmadığından ve kullanımı zorlaştığından satmaya karar vermiş.  Dileriz usta sanatçımız, beklediği değere evini satar ve gönlüne göre yeni bir eve sahip olur.Başlıktaki vergi/(verginin neden ödenmediğine) konusuna gelelim şimdi... Normalde evin alış değeri ile satış değeri arasında kazanç oluştuğunda bu kazanç üzerinden de vergi hesaplanır. “Türkan Hanım neden vergi ödemiyor?” sorusunun cevabı ise “Gelir Vergisi(GV) Kanunu’na göre alış tarihinin üzerinden beş tam yıl geçtikten sonra ev satıldığında ne kadar kazanç elde edilirse edilsin vergi ödenmiyor.”5 YILDAN ÖNCE SATANLARBeş yıldan önce evini satıp vergi hesaplamak zorunda olan kişilerin şu iki konuyu bilmelerinde yarar var. Elde edilen kazancı önce enflasyondan arındıracaklar ayrıca 11.000 lira istisnayı düşecekler, sonrasında vergi hesaplayacaklar. (Enflasyondan arındırmak için alış ve satış tarihleri arasındaki sürede, Üfe endeksindeki artış oranının yüzde 10 veya üzerinde olması gerekiyor) Vergi oranı; kazancın büyüklüğüne göre, yüzde 15’den başlayıp 20, 27 ve 35’e kadar çıkabiliyor.5 YIL SONRASI İÇİN VERGİMecliste olan Gelir Vergisi tasarısına göre; gayrimenkulunu edinim tarihinden beş yıl geçtikten sonra satanlar için de vergi geliyor. (İkamet ettiği tek konutunu satan kişilerin elde ettiği kazançlar vergiye tabi tutulmayacak) Tasarıya göre vergi hesabında; edinim tarihi ile satış tarihi arasındaki süre arttıkça daha fazla istisna uygulanabiliyor. İki yıl dolmadan satanlar tüm kazançları üzerinden vergi ödeyecek.Vergi hesaplanırken elde tutma süresine bağlı olarak artan vergi istisnaları olacak. Uygulanacak istisnalar şöyle; iki yıldan sonra yüzde 20, üç yıldan sonra yüzde 40, dört yıldan sonra yüzde 60 ve beş yıldan sonra satanlar için yüzde 75 istisna uygulanarak vergi hesaplanacak. Şirketler Gayrimenkul sattığında vergi hesabı GÜNCEL mevzuata göre; şirket aktifine kaydedilen gayrimenkul, iki yıl içinde satıldığında elde edilen kazancın tamamı üzerinden vergi hesaplanıyor. İki tam yıl geçtikten sonra satışta ise kazancın yüzde 75’i istisna oluyor.  Kurumlar Vergisi (KV) istisnasından yararlanabilmek için; satış kazancının istisnadan yararlanan kısmının, satışın yapıldığı yılı izleyen beşinci yılın sonuna kadar, pasifte “özel bir fon”  hesabında tutulması gerekiyor. Satış bedelinin, satışın yapıldığı yılı izleyen ikinci  takvim yılının sonuna kadar tahsil edilmesi de istisnanın diğer bir koşulu. Şirketler, gayrimenkulleri edindikten iki yıl geçtikten sonra sattıklarında KDV de hesaplamıyor. Taşınmaz ticareti ile uğraşan kurumların bu amaçla ellerinde bulundurdukları gayrimenkullerin satışında, KV açısından da KDV açısından da istisnadan yararlanılamıyor. Yukarıda; beş yıl sonra gayrimenkul satılsa da (yasa tasarısı ile) gerçek kişilere vergi geleceğinden bahsettik.  Ayrıca şirketler için de (KV istisna oranlarında) değişiklik düşünülüyor. İki yıl sonra satılan gayrimenkuller için halen şirketlerin kazançlarına uygulanan yüzde 75’lik istisna oranı daha aşağılara çekilerek elde edilen kazançlardan yüksek vergi alınması planlanıyor.",2024-10-15 11:07:34
Konut satışında vergi cezası almamak için dikkat!,https://www.hurriyet.com.tr/yazarlar/ahmet-karabiyik/konut-satisinda-vergi-cezasi-almamak-icin-dikkat-40068925,"Konut satışlarında ‘tapuda görünen satış değeri’ ile ‘fiili gerçekleşen satış değeri’ arasındaki farkı tespit eden Maliye’nin binlerce konut satıcısına yüklü cezalar kestiği yazmakta.  Tapuda gerçekleşen konut veya diğer gayrimenkul alım satım işlemleri Maliye için iki açıdan önemli. Birincisi; alım satım değeri üzerinden tapu harcı alınıyor. İkincisi; satıcının kazancı üzerinden Gelir Vergisi (GV) doğuyor. (Gayrimenkulün edinim tarihinden itibaren beş tam yıl geçtikten sonra satış yapılmışsa kazanç ne kadar yüksek olursa olsun vergi ödenmiyor.) Tapu harcı; satış işlemi sırasında devletin kasasına hemen girerken, Gelir Vergisi’nin (GV) kasaya girmesi ise satıcının beyanına bağlı. Satıcı, ertesi yılın mart ayında kazancını beyan etmesi gerekiyor. Satıcı; sattığı konuttan elde ettiği kazancı, Maliye’ye hiç beyanda bulunmamışsa veya düşük değerden beyanda bulunmuşsa sıkıntı burada başlıyor. Maliye; satıcının banka hesaplarına giren tutarı çok rahat tespit edebiliyor. (Tapu kayıtları ile eğer varsa kullanılan kredi arasındaki fark da rahatlıkla tespit edilebiliyor.) Tapu kayıtları ile banka hesabı arasında fark görüldüğünde de cezai işlem yapılıyor.  Beyan edilmeyen kazanç için; yüzde 35’i bulan “Gelir Vergisi”, bir o kadar “vergi ziyaı cezası” ve ayrıca“gecikme faizi” isteniyor.Peki cezai işlemle karşılaşmamak için ne yapmalı?* Konut alırken satıcının “değeri düşük gösterelim, yoksa vergi çıkıyor” şeklindeki teklifine “Hayır” denilmeli. Satıcının alıcıya “vergi çıkıyor” dediği konu aslında; (alıcıyı da ilgilendiren tapu harcından çok) satıcının ertesi yıl mart ayında ödeyeceği gelir vergisi. Satıcı kendi ödemesi gereken gelir vergisinden kurtulmak için alıcıyı da (değeri düşük göstererek) bir nevi usulsüz işleme ortak ediyor. Alıcı, aradan birkaç yıl geçtikten sonra aldığı konutu satmak istediğinde (alış değeri düşük göründüğünden) önceki satıcının vergi yükü de kendisine kalıyor.  (Alış değeri düşük, satış değeri gerçek olduğunda kazanç olduğundan daha yüksek görüneceğinden) Dolayısıyla vergi hesabını; konutu satarken değil alırken (gerçek değerinden) yapmak önemli hale geliyor bu durumda. Konut satışından kazanç elde eden gayrimenkul sahipleri vergi hesabında (2016 gelirleri için) 11.000 lira istisnayı düşebilirler. Ayrıca ödeyecekleri vergiyi hesap ederken kazançlarını enflasyondan arındırabilirler. Konut satışında; iktisap bedelinin üretici fiyat endeksindeki artış oranında arttırılabilmesi için, alış ve satış tarihleri arasındaki sürede, endeksteki artış oranının %10 veya üzerinde olması gerekiyor.",2024-10-15 11:07:35
Bakkala devlet desteği şart,https://www.hurriyet.com.tr/yazarlar/ahmet-karabiyik/bakkala-devlet-destegi-sart-40065596,"Birçok kez şahit oldum evin anahtarının bakkala bırakıldığına... Müşterilerinin “Bizim kız okuldan döndüğünde evde olamayacağım, senden alır anahtarı” dediğini de “hafta sonu ben yokum, cumartesi kuzen gelecek, senden alır anahtarı” dediğini de çokça işittim... Müşterileri için, yalnızca bir bakkal değil o. Düşünsenize, evin anahtarını, evin dışında kime emanet edebilirsiniz? Güveniyor yani müşterileri bu müesseseye. Tabelasında da ‘Güven Gıda’ yazıyor zaten...Since 1975 (kuruluş tarihi). Bakkalın kurucusu; birinci nesil Mehmet Amca beş yıl önce rahmetli oldu. İkinci nesil Mustafa, Bağkur’dan üç yıl önce emekli oldu. Üçüncü nesil, üç kardeş… Büyükten küçüğe sayayım... Murat, Mert ve Mete (Ben onlara 3M diyorum) aktif görevde şu an. (Kurucu dedeyi ve babalarını da ekleyince 5 M oluyorlar) Dördüncü nesil de dünyaya geldi. Murat’ın bir oğlu oldu, ismini ‘dedesinden’ ve ‘dedesinin babasından’ aldı: ‘Mustafa Mehmet’. (Şimdiden 7 M’e ulaştılar) Üçüncü nesilden Mert ve Mete şimdilik bekarlar... Hani hep, şirketler için nesiller arası geçişin sancılı olduğu, hatta birçok devasa şirketin nesiller arası geçişi sağlayamamasından piyasadan kaybolduğundan bahsedilir... Güven Gıda’da; nesiller arası görev-yetki devri sancısız gerçekleşti.  Yine dev şirketler için sosyal sorumluluktan bahsedilir. Şirketler yalnızca kârı hedeflemezler, ilaveten ‘sosyal sorumluluk kapsamında da faaliyet göstermelidir’ denilir... Bizim bakkalda sosyal sorumluluk bir slogandan ibaret değil, hakkıyla ve gönülden yapılıyor. Mahallede kimin düğünü var mutluluğu paylaşılır, kimin cenazesi var acısı paylaşılır. Bitti mi? Hayır. Alışverişe paran mı çıkışmadı, kredi kartının limiti mi doldu, sorun değil, Güven Gıda’nın veresiye defteri hizmetinizde. Eve servis mi istiyorsun, telefon aç “iki ekmek, bir şişe süt” söyle. Merak etme, beş dakikayı bulmaz M’lerden birinin zili çalması... Hangi devasa markette; kasiyerle Fener - Cim Bom muhabbeti yapabilirsin ki? Değil muhabbet etmek, “sıra gelse de, ödeyip kaçayım” deriz hep. Halbuki, Bakkal Mustafa’yla maç muhabbetinin en keyiflisini yaparsın.Yalnızca ‘ucuz mal’ kriteri ile devasa marketlere yöneldikçe, bakkalımızı ihmal ediyoruz. Hepsi Bakkal Mustafa gibi kahraman değil, baş edemiyor devasa marketlerle rekabette,  ‘dükkânı kapatmak zorunda’ kalıyorlar. Kapanan yalnız bakkal olmuyor, mahalledeki iklim de değişiyor. Evimizin anahtarını emanet edebilecek bir kardeşimizi, maç muhabbeti yapıp, acımızı sevincimizi paylaşacak dostumuzu da kaybediyoruz aslında. Yalnızca bakkal değil; manav da, kasap da, nalbur da birer birer mahalleyi terk ediyor.  Ucuz mal ya da para yüzünden esnafımızı ihmal ederken parayla ölçülemeyen sosyal faydalardan mahrum kalıyoruz. Bu işletmelerin/esnafların mahallelerdeki varlığının; toplumsal dayanışmaya, iletişime farkında olmadan ve bedel tahsil etmeden, mahallede var olmalarıyla gönülden sağladıkları fayda çok açık.   MALİYE KİTAPLARINDA YAZAR Devlet sosyal faydası olan ürünleri (mal/hizmetleri) düşük vergi oranı ile destekler. Aşı, süt gibi ürünler, eğitim ve sağlık gibi hizmetler. Bu mal ve hizmetleri tüketenler bir yandan kendileri direkt fayda sağlarken, aynı zamanda çevrelerindeki insanlar da, hatta gelecek nesiller de bu mal/hizmetlerden endirekt fayda sağlarlar. O yüzden bu mal ve hizmetlerin üzerindeki vergi yükü de minimum olmalıdır. Bazı zararlı olan ürünler vardır ki bunlara da devlet yüksek vergi uygular. Sigara, akaryakıt gibi. (Ülkemizde biraz abartılı uygulanıyor ama, başka bir yazı da değineceğiz artık) Bu mal ve hizmetleri tüketenler bir yandan kendileri direkt zarar görürken, aynı zamanda çevrelerindeki insanlarda, hatta gelecek nesiller de bu mal/hizmetlerden endirekt zarar görürler. Bizim bakkala dönelim tekrar. Bakkal Mustafa, müşterisine ekmek, süt, gazete satarak kâr elde ediyor ama, topluma da görünmeyen bir çok sosyal faydayı bedelsiz sunuyor.  Dolayısıyla vergide, sigorta priminde pozitif ayrımcılığı fazlasıyla hak ediyor.  Geçen hafta Gümrük ve Ticaret Bakanı Bülent Tüfenkci, ‘esnafa destek paketi’ geleceğinden bahsetti. Bakan Tüfençi’nin açıklamasında hem “20-25 bin liralık maddi destek” hem “zincir marketlerin mahalle içlerine girmesini engelleyici düzenlemeler” içeren ‘hukuki destek’ vardı.  Esnaf odaları da; esnafın daha ucuza mal temini ve satışını sağlayacak dağıtım ve satın alma modelleri geliştirerek destek verebilir. Devletin de, esnaf odalarının da tüm boyutlarıyla konuyu ele alıp destekleri hayata geçirmesi ‘mahallemizin geleceği için şart’ görünüyor. Vatandaş olarak bizler de bakkalımıza esnafımıza sahip çıkalım. Gidişat değişmezse belli ki; gelecek nesillerimiz bakkalı mahallede değil, yalnızca ‘Eski Türk Filmlerinde’ görebilecekler.",2024-10-15 11:07:37
Kira gelirlerinde beyan zamanı,https://www.hurriyet.com.tr/yazarlar/ahmet-karabiyik/kira-gelirlerinde-beyan-zamani-40062831,"MALİYE 2008’de köklü bir değişiklik yaptı. “Artık ‘tüm işyeri kiraları’ ve ‘500 TL üstü konut kiraları’ bankadan veya PTT’den ödenecek” dedi. Banka hesap hareketleri dışında ayrıca; tapu dairelerinden, elektrik ve doğalgaz dağıtım şirketlerinden, su idarelerinden (aboneliklerinden) beyan dışı kalan kira gelirlerinin tespitine yönelik veriler toplandı. Çatkapı denetimler de yapıldı. Maliyeci, kiracıya “ne kadar kira ödüyorsun?” diye sordu. Evsahibinin kira geliri Maliye’de görünmezken (veya düşük görünürken) kiracı “1.000 TL aylık kira ödüyorum” dediğinde, evsahiplerine yüklü cezalar gitti. 2008’den sonra Maliye radarını güçlendirdi, kira gelirinden dolayı beyanname veren kişi sayısı önce 1 milyonu, sonra 1.5 milyonu geçti. Kira kaynaklı vergi gelirleri her yıl katlanarak arttı...2016 beyan dönemi de başladı... 2015’de elde edilen kira gelirleri için, Mart’ın 25’ine kadar gelir vergisi beyannamesi verilebilecek. Konu hassas... Beyannamesini süresinde vermeyip, Maliye’nin tespiti sonrası vergisini ödeyenler, yalnız vergi cezasına muhatap olmuyorlar ayrıca 3.600 TL’lik vergi istisnası avantajını da kaybediyor.Üç gün boyunca; kira gelirlerinin vergi hesabını örnekleriyle inceleyeceğiz. Bugün ‘Konut Kira Gelirlerinin’ Beyanı...Öncelikle; beyanname vermeyecek olan evsahiplerinden başlayalım. 2015’de yıl boyunca 3.600 TL’ye kadar konut kirası elde edenler için beyan da yok, vergi de yok. 3.600 TL’nin üstünde konut kira geliri olanlar beyanname verecek. İkinci önemli konu, gider yöntemi... Götürü gider yöntemi mi? Gerçek gider yöntemi mi? Basitçe hesaplama şöyle; yıllık kira gelirinden, istisna ve gerçek/götürü gider düşülüyor, sonra vergi hesaplanıyor. Götürü giderde; (3.600 TL’lik istisna düşülmüş) kira gelirinin yüzde 25’i direkt (belgeye ihtiyaç duymadan) kira gelirinden düşülüp kalan tutarın üzerinden vergi hesaplanıyor. Götürü gider yöntemini seçenler; aşağıdaki tablodan, elde edilen yıllık kira tutarına göre ne kadar vergi ödeyeceğini görebilirler.Mülk sahiplerinin büyük çoğunluğu hem hesaplaması kolay olduğundan, hem de dönem içindeki gerçek gideri, götürü giderden (gelirin yüzde 25’inden) daha düşük tutarda olduğundan, götürü gideri tercih etmekte. Götürü gider yöntemini seçenler iki yıl bu yöntemden vazgeçemiyorlar onu da belirtelim.Ödenecek vergi bir aylık kiraya denk gelmekte.Tablodan anlaşılacaktır. Aylık kira geliri 900 TL ile 1.500 TL arası olan konutlar için hesaplanan vergi, yaklaşık bir aylık kiraya denk gelmekte. Yani, bu aralıkta kira alanlar için ‘bir yıllık kiranın bir aylığı devlete ödenecek’ diyebiliriz.GERÇEK GİDER YÖNTEMİ KİMLER İÇİN AVANTAJLI?Yüzde 25 götürü gidere göre, daha fazla indirilebilir gerçek gideri olan evsahipleri gerçek gider yöntemini seçip daha az vergi ödeyebilirler. Ancak yüzde 25 götürü gider belgesiz olarak hesaplanıyorken, gerçek giderler belgeli olarak vergi hesabında dikkate alınabiliyor. Söz konusu belgeler 2020’nin sonuna kadar saklanarak, olası denetimde de ibraz edilmesi gerekiyor.‘Gerçek gider’ kabul edilen kalemler * SON beş yılda konut alanlar konut bedelinin yüzde 5’ni gelirinden düşebiliyor. 2011 ve sonrasında konut alanlar (tek bir konutu için) bu hesabı yapabilir. (İşyeri kirasının vergi hesabında, yüzde 5 giderden faydalanılamıyor.) * Gayrimenkul satın alınırken alınan kredinin faizleri gelirden düşülebilir. * Kira geliri elde ederken diğer taraftan kendisi de kira da oturanların ödedikleri kira bedelleri de hesaplamada gider (-) olarak dikkate alınabiliyor. * Gelir Vergisi Kanunu’nun 74.ncü maddesinde sayılan diğer ‘gerçek giderleri’ de şöyle özetleyebiliriz: Amortisman giderleri, kiraya verilen gayrimenkul için ödenen aydınlatma, ısıtma, su ve asansör giderleri, idare giderleri, sigorta giderleri, sözleşmeye, kanuna veya ilama istinaden ödenen zarar, ziyan ve tazminatlar, ödenen vergi, resim, harç ve şerefiyelerle belediyelere ödenen harcamalara katılma payları.YARIN: İstisnadan kimler yararlanamıyor? Tahsil edilemeyen konut kiralarının beyan durumu, Kira almadan aile üyelerine/akrabalara tahsis edilen konutlar için beyan durumu ve diğer kritik konular. Cumartesi: İşyeri kira gelirlerinin beyanı ve vergi iadesi alabilecek gayrimenkul sahipleri, beyanname vermemenin cezası, bankadan ödememenin cezası…KONUT KİRASI GELİRLERİNİN VERGİ HESABI (TL)Aylık Kira Yıllık Kira Konut Kira İstisnası İstisna Düşülmüş Gelir Yüzde 25 Götürü Gider Vergi Matrahı Ödenecek Gelir Vergisi Verginin Bir Aylık Kiraya Oranı 300 3.600 -3.600 0 0 0 0 %0400 4.800 -3.600 1.200 -300 900 135 %34500 6.000 -3.600 2.400 -600 1.800 270 %54800 9.600 -3.600 6.000 -1.500 4.500 675 %841.000 12.000 -3.600 8.400 -2.100 6.300 945 %951.500 18.000 -3.600 14.400 -3.600 10.800 1.620 %1082.000 24.000 -3.600 20.400 -5.100 15.300 2.460 %1232.500 30.000 -3.600 26.400 -6.600 19.800 3.360 %1343.000 36.000 -3.600 32.400 -8.100 24.300 4.260 %1425.000 60.000 -3.600 56.400 -14.100 42.300 8.791 %176Kira gelirinin büyüklüğüne göre vergi oranları; yüzde 15, yüzde 20, yüzde 27 ve yüzde 35’dir. 2015 kiralarının; her ay değişmeden aynı bedel üzerinden yıl boyunca tahsil edildiği varsayılmıştır. Kira gelirinden dolayı beyanname verecek olan mükellefler, GV Yasası’nın 89.maddesinde yazılı olan ve ödenecek vergiyi azaltabilecek olan indirimleri de (özel sigorta prim ve katkı payları, bağış ve yardımlar, eğitim ve sağlık harcamaları) gösterilen sınırlar çerçevesinde vergi hesabına dahil edebilirler.",2024-10-15 11:07:39
